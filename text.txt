Saeima ir pieņēmusi un Valsts
prezidents izsludina šādu likumu:
Fizisko personu datu apstrādes likums
I nodaļa
Vispārīgie noteikumi
1. pants. Likumā lietotie termini
Likumā ir lietoti Eiropas Parlamenta un Padomes 2016. gada 27. aprīļa regulas (ES) 2016/679 par fizisku personu aizsardzību attiecībā uz personas datu apstrādi un šādu datu brīvu apriti un ar ko atceļ direktīvu 95/46/EK (Vispārīgā datu aizsardzības regula) (turpmāk — datu regula) 4. pantā noteiktie termini.
2. pants. Likuma mērķis
Likuma mērķis ir radīt tiesiskus priekšnoteikumus fiziskās personas datu (turpmāk — dati) aizsardzības sistēmas izveidošanai nacionālajā līmenī, paredzot šim nolūkam nepieciešamās institūcijas, nosakot to kompetenci un darbības pamatprincipus, kā arī reglamentējot datu aizsardzības speciālistu darbību un datu apstrādes un brīvas aprites noteikumus.
II nodaļa
Datu valsts inspekcijas uzdevumi un statuss
3. pants. Datu valsts inspekcija
(1) Datu valsts inspekcija (turpmāk — inspekcija) ir Ministru kabineta pārraudzībā esoša tiešās pārvaldes iestāde, kas ir datu uzraudzības iestāde datu regulas izpratnē un pilda datu regulā un šajā likumā noteiktos uzdevumus datu apstrādes jomā.
(2) Inspekcijas darbības mērķis ir aizsargāt cilvēka pamattiesības un pamatbrīvības datu aizsardzības jomā.
(3) Inspekcija savā darbībā ir neatkarīga.
(4) Inspekcijā nodarbinātie lēmumus pieņem patstāvīgi, pamatojoties uz savu pārliecību un likumiem, ievērojot personu vienlīdzību likuma un tiesas priekšā, nevainīguma prezumpciju, patiesību un likumību.
(5) Ministru kabinets institucionālo pārraudzību īsteno ar tieslietu ministra starpniecību. Pārraudzība neattiecas uz inspekcijai noteikto uzdevumu un tiesību īstenošanu, kā arī inspekcijas iekšējās organizācijas jautājumiem, tostarp iekšējo normatīvo aktu izdošanu, uzziņas sagatavošanu un lēmumiem, kuri attiecas uz inspekcijā nodarbinātajiem (piemēram, lēmumiem par nodarbināto pieņemšanu un atbrīvošanu no amata, pārcelšanu un tās saskaņošanu, nosūtīšanu komandējumā, disciplinārlietu ierosināšanu, izskatīšanu un disciplinārsodu piemērošanu).
(6) Inspekciju finansē no valsts budžeta.
(7) Inspekcijai ir valsts budžeta konts Valsts kasē, zīmogs ar papildinātā mazā valsts ģerboņa attēlu un pilnu inspekcijas nosaukumu.
4. pants. Inspekcijas uzdevumi
(1) Inspekcija pilda datu regulas 57. pantā noteiktos uzdevumus, kā arī šādus uzdevumus:
1) uzrauga datu apstrādes atbilstību normatīvo aktu prasībām, arī gadījumos, kad pārzinim ar likumu ir aizliegts sniegt datu subjektam informāciju un saņemts attiecīgs iesniegums no datu subjekta;
2) veicina datu aizsardzības efektivitāti;
3) nodrošina datu aizsardzības sertifikācijas procedūru;
4) nodrošina datu aizsardzības speciālistu kvalifikācijas pārbaudi un uztur kvalifikācijas eksāmenu nokārtojušo datu aizsardzības speciālistu sarakstu;
5) atbilstoši savai kompetencei sniedz Saeimai, Ministru kabinetam, pašvaldībām un citām iestādēm ieteikumus attiecībā uz tiesību aktu izdošanu vai grozīšanu, kā arī piedalās normatīvo aktu un attīstības plānošanas dokumentu projektu izstrādē un sniedz viedokli par citu institūciju sagatavotajiem normatīvo aktu un attīstības plānošanas dokumentu projektiem;
6) sniedz atzinumus par valsts pārvaldes institūcijās veidojamo datu apstrādes sistēmu atbilstību normatīvo aktu prasībām;
7) sniedz atzinumu nacionālajai akreditācijas institūcijai par sertifikācijas institūcijas atbilstību datu regulas 43. panta 2. punkta prasībām un saskaņā ar datu regulas 43. panta 3. punktu noteiktajām inspekcijas prasībām un kritērijiem;
8) sadarbojas ar ārvalstu datu aizsardzības, informācijas atklātības un pieejamības uzraudzības un komerciāla paziņojuma sūtīšanas aizlieguma uzraudzības institūcijām;
9) nodrošina to, ka datu subjekta informācijas pieprasījums par sevi tiek pārsūtīts Eiropas Tiesu sadarbības vienībai (Eirojustam) un Eiropas Policijas birojam (Eiropolam);
10) pārstāv Latvijas Republiku starptautiskajās organizācijās un pasākumos datu aizsardzības jomā;
11) veic pētījumus, analizē situāciju, sniedz ieteikumus un atzinumus, kā arī informē sabiedrību par aktuāliem jautājumiem savas kompetences jomās;
12) veic citos normatīvajos aktos noteiktos uzdevumus.
(2) Inspekcija savā tīmekļvietnē publicē informāciju par publisko tiesību juridisko personu, to iestāžu un amatpersonu, kā arī citu valsts institūciju pieļautajiem datu regulas prasību pārkāpumiem un to novēršanu.
5. pants. Inspekcijas tiesības
(1) Inspekcijai ir datu regulas 58. pantā noteiktās tiesības, kā arī šādas tiesības:
1) veikt datu apstrādes pārbaudi (turpmāk — pārbaude), lai noteiktu datu apstrādes atbilstību normatīvo aktu prasībām;
2) veikt administratīvā pārkāpuma procesu;
3) atbilstoši savai kompetencei pieprasīt un bez maksas noteiktajā apjomā un formā saņemt no privātpersonām, valsts pārvaldes institūcijām un amatpersonām pārbaudei nepieciešamo informāciju, dokumentus vai to kopijas un citus materiālus, tostarp ierobežotas pieejamības informāciju;
4) apmeklēt valsts pārvaldes institūcijas un Latvijas teritorijā izvietotas juridiskajām un fiziskajām personām piederošas vai to valdījumā vai lietošanā esošas ražošanas telpas, noliktavas, tirdzniecības un citas nedzīvojamās telpas, lai savas kompetences ietvaros pārbaudītu pārziņa darbību atbilstību normatīvo aktu prasībām;
5) atbilstoši savai kompetencei brīvi iepazīties ar reģistros, informācijas sistēmās un datubāzēs esošo visu veidu informāciju un piekļūt tai (neatkarīgi no informācijas piederības), lai iegūtu pārbaudei nepieciešamo informāciju;
6) atbilstoši savai kompetencei pieprasīt un saņemt pārbaudei nepieciešamo informāciju, dokumentus un citus materiālus par personām sniegtajiem pakalpojumiem;
7) pārbaudes ietvaros pieprasīt un saņemt neatkarīga un objektīva lietpratēja atzinumu;
8) sadarbojoties ar citām uzraudzības iestādēm un izskatot nerezidentu sūdzības, sniegt atbildes angļu valodā;
9) iesniegt tiesā prasību par šā likuma vai datu regulas pārkāpumiem.
(2) Inspekcijas ierēdņu pilnvaras apliecina dienesta apliecība.
(Ar grozījumiem, kas izdarīti ar 06.05.2021. likumu, kas stājas spēkā 04.06.2021.)
III nodaļa
Inspekcijas darbības organizācija
6. pants. Inspekcijas direktors
(1) Inspekciju vada un pārstāv tās direktors. Inspekcijas direktoru pēc Ministru kabineta izveidotas komisijas ieteikuma uz pieciem gadiem amatā ieceļ Ministru kabinets. Viena un tā pati persona var būt inspekcijas direktors ne vairāk kā divus termiņus pēc kārtas.
(2) Inspekcijas direktors:
1) pilda Valsts pārvaldes iekārtas likumā noteiktās tiešās pārvaldes iestādes vadītāja funkcijas;
2) izveido konsultatīvās padomes, kā arī darba grupas jautājumu izvērtēšanai inspekcijas kompetences jomās;
3) ar padomdevēja tiesībām piedalās Valsts sekretāru sanāksmē, Ministru kabineta komiteju un Ministru kabineta sēdēs;
4) ieceļ amatā un atbrīvo no amata inspekcijas ierēdņus un darbiniekus;
5) apstiprina inspekcijas nolikumu;
6) nosaka ierēdņu un darbinieku amatus inspekcijā.
(3) Ministru kabinets izsludina atklātu konkursu uz inspekcijas direktora amatu, nosaka inspekcijas direktora amata pretendentu pieteikšanās nosacījumus un kārtību, kā arī pretendentu atlases un vērtēšanas kārtību.
(4) Inspekcijas direktora amata pretendentu atlasi veic komisija, kuru vada Valsts kancelejas direktors. Komisijas sastāvā ir Valsts kancelejas direktors, tieslietu ministrs, tiesībsargs un Drošības policijas priekšnieks. Inspekcijas direktora amata pretendentu atlasē ar padomdevēja tiesībām piedalās ne vairāk kā trīs tādu biedrību un nodibinājumu pilnvaroti pārstāvji, kuras darbojas cilvēktiesību vai datu aizsardzības jomā.
(5) Komisijas sekretariāta funkcijas nodrošina Valsts kanceleja.
(6) Uz inspekcijas direktoru neattiecas citos normatīvajos aktos noteiktais par iestādes vadītāja darbības un tās rezultātu novērtēšanu, atstādināšanu un disciplināro atbildību, kā arī citas inspekcijas direktora neatkarību ierobežojošas tiesību normas.
7. pants. Prasības inspekcijas direktoram
Par inspekcijas direktoru var būt persona, kura atbilst Valsts civildienesta likumā noteiktajām obligātajām ierēdņa amata prasībām un:
1) ir ar nevainojamu reputāciju;
2) pārvalda vismaz divas svešvalodas;
3) ieguvusi inspekcijas uzdevumu veikšanai atbilstošu profesionālo kvalifikāciju un praktisko darba pieredzi datu aizsardzības jomā un vadītāja amatā;
4) ir tiesīga saņemt speciālo atļauju pieejai valsts noslēpumam;
5) nav ieguvusi parādnieka statusu saskaņā ar Uzturlīdzekļu garantiju fonda likumu;
6) kurai nav pasludināts fiziskās personas maksātnespējas process vai no tā izbeigšanas dienas ir pagājuši pieci gadi.
8. pants. Inspekcijas direktora pilnvaru izbeigšanās
Inspekcijas direktora pilnvaras bez īpaša lēmuma izbeidzas:
1) mēneša laikā no dienas, kad viņš Ministru kabinetam iesniedzis iesniegumu par atteikšanos no amata;
2) beidzoties likumā noteiktajam pilnvaru termiņam;
3) stājoties spēkā nolēmumam, ar kuru viņš sodīts par tīšu noziedzīgu nodarījumu;
4) sakarā ar viņa nāvi.
9. pants. Inspekcijas direktora atbrīvošana no amata
(1) Ministru kabinets inspekcijas direktoru atbrīvo no amata pirms viņa pilnvaru termiņa beigām, ja viņš:
1) ir ievēlēts vai iecelts amatā, kas nav savienojams ar inspekcijas direktora amatu;
2) pildot savus pienākumus, ir pieļāvis tīšu likumpārkāpumu vai nolaidību un tādējādi radījis būtisku kaitējumu valstij vai personai;
3) nav ievērojis likumā "Par interešu konflikta novēršanu valsts amatpersonu darbībā" noteiktos ierobežojumus un aizliegumus un tādējādi radījis kaitējumu valstij vai personai;
4) neatbilst inspekcijas direktora amatam izvirzītajām prasībām;
5) nespēj pildīt amata pienākumus veselības stāvokļa dēļ;
6) bez attaisnojoša iemesla nepilda savus pienākumus.
(2) Jautājumu par inspekcijas direktora atbrīvošanu no amata pēc tieslietu ministra ierosinājuma izvērtē šā likuma 6. panta ceturtajā daļā minētā komisija. Ja komisija konstatē, ka pastāv kāds no šā panta pirmajā daļā noteiktajiem pamatiem inspekcijas direktora atbrīvošanai no amata, tā sagatavo attiecīgu lēmumu un nosūta to Ministru kabinetam. Komisijas izveides, darbības un lēmumu pieņemšanas kārtību nosaka Ministru kabinets.
10. pants. Inspekcijas direktora pilnvaru apturēšana
(1) Ja inspekcijas direktoram ir piemērots ar brīvības atņemšanu saistīts drošības līdzeklis vai pret viņu ir uzsākta kriminālvajāšana, tieslietu ministrs aptur viņa pilnvaras līdz brīdim, kad stājas spēkā attaisnojošs tiesas spriedums attiecīgajā krimināllietā vai kriminālprocess pret viņu tiek izbeigts uz reabilitējoša pamata.
(2) Inspekcijas direktora pilnvaru apturēšanas periodā viņam izmaksā valstī noteikto minimālo mēneša darba algu.
(3) Ja inspekcijas direktors likumā noteiktajā kārtībā tiek atzīts par vainīgu noziedzīga nodarījuma izdarīšanā, viņu uzskata par atbrīvotu no amata ar pilnvaru apturēšanas dienu un darba samaksu par pilnvaru apturēšanas periodu neizmaksā. Ja inspekcijas direktors tiek attaisnots vai kriminālprocess pret viņu tiek izbeigts, viņam izmaksā darba samaksu par pilnvaru apturēšanas periodu, ja vien nav cita šajā likumā noteikta pamata atbrīvošanai no amata.
(4) Ja kriminālprocess pret inspekcijas direktoru tiek izbeigts uz nereabilitējoša pamata, jautājumu par viņa atbrīvošanu no amata izvērtē šā likuma 6. panta ceturtajā daļā minētā komisija.
11. pants. Inspekcijas direktora vietnieks
(1) Inspekcijas direktora vietnieku ieceļ inspekcijas direktors.
(2) Inspekcijas direktora prombūtnes laikā viņa pienākumus pilda inspekcijas direktora vietnieks, un tam šajā laikā ir tādas pašas pilnvaras kā inspekcijas direktoram.
(3) Šā likuma 8., 9. un 10. pantā paredzētajos gadījumos inspekcijas direktora vietnieks pilda inspekcijas direktora pienākumus līdz brīdim, kad Ministru kabinets apstiprina amatā jaunu inspekcijas direktoru vai tieslietu ministrs atjauno inspekcijas direktora pilnvaras. Līdz šim brīdim inspekcijas direktora vietniekam ir tādas pašas pilnvaras kā inspekcijas direktoram.
12. pants. Inspekcijas nolikums
Inspekcijas struktūru, iekšējās darbības noteikumus, iekšējās kontroles sistēmu un tās uzraudzību, lēmumu priekšpārbaudes un pēcpārbaudes kārtību, kā arī inspekcijas ierēdņa dienesta apliecības saturu un formu reglamentē inspekcijas nolikums. To apstiprina inspekcijas direktors, un tas tiek publicēts inspekcijas tīmekļvietnē.
13. pants. Darbības pārskati
Inspekcija reizi gadā līdz 1. martam iesniedz darbības pārskatu Saeimai, Ministru kabinetam, Augstākajai tiesai, Eiropas Komisijai un Eiropas Datu aizsardzības kolēģijai, kā arī to ievieto savā tīmekļvietnē.
14. pants. Informācijas izpaušanas aizliegums un informēšanas pienākums
(1) Inspekcijā nodarbinātajiem, kā arī inspekcijas pieaicinātajiem lietpratējiem ir aizliegts izpaust informāciju (izņemot publiski pieejamo informāciju), ko tie ieguvuši saistībā ar uzdevumu veikšanu inspekcijā. Šis aizliegums ir spēkā arī pēc dienesta vai darba tiesisko attiecību izbeigšanās.
(2) Inspekcija, nododot lietpratējam ar uzdevuma izpildi saistīto informāciju, brīdina viņu par aizliegumu to izpaust un normatīvajos aktos noteikto atbildību par informācijas nelikumīgu izpaušanu.
(3) Inspekcija informē pārzini vai apstrādātāju par lietpratēja piesaisti un lietpratējam nodoto informāciju.
IV nodaļa
Pārbaužu īstenošanas kārtība
15. pants. Pārbaude
(1) Pārbaude ietver visu veidu darbības, ko inspekcija veic, lai noskaidrotu datu apstrādes atbilstību datu regulas un citu normatīvo aktu prasībām, tostarp datu apstrādes vietas apmeklēšanu, informācijas iegūšanu, izmantojot visas tiesiskās metodes, un citas nepieciešamās darbības.
(2) Pārbaudes ietvaros pirms datu apstrādes vietas apmeklēšanas inspekcija informē pārzini par plānotā apmeklējuma mērķi, laiku un vietu un lūdz nodrošināt pārziņa pilnvarotā pārstāvja klātbūtni. Pārziņa pilnvarotā pārstāvja klātbūtnes nenodrošināšana nav šķērslis pārbaudes veikšanai.
(3) Pārbaudes ietvaros inspekcijas ierēdņiem ir tiesības pārziņa pilnvarotā pārstāvja vai darbinieka klātbūtnē apmeklēt datu apstrādes vietu, uzrādot dienesta apliecību un informējot par pārbaudes priekšmetu un mērķi.
(4) Uzsākot šā panta pirmajā daļā noteiktās procesuālās darbības, inspekcijas ierēdnis informē pārziņa vai apstrādātāja pilnvarotos pārstāvjus un darbiniekus par viņu tiesībām.
(5) Lai inspekcijai sniedzamajai informācijai vai kādai tās daļai tiktu noteikts ierobežotas pieejamības informācijas statuss, informācijas sniedzējs precīzi norāda attiecīgos dokumentus un attiecīgā statusa noteikšanas nepieciešamības pamatojumu.
(6) Ja informācijas sniedzējs nav izpildījis šā panta piektās daļas prasības vai ierosinājums konkrētajai informācijai noteikt ierobežotas pieejamības informācijas statusu ir nepamatots, inspekcija par to paziņo informācijas sniedzējam.
(7) Ja šā panta sestajā daļā minētie trūkumi netiek novērsti septiņu dienu laikā no inspekcijas paziņojuma saņemšanas dienas, sniegtā informācija Informācijas atklātības likumā noteiktajā kārtībā var tikt aizsargāta vienīgi kā informācija iestādes iekšējai lietošanai. Inspekcija par to paziņo informācijas sniedzējam.
(8) Inspekcija var pieprasīt, lai persona, kuras sniegtajai informācijai nepieciešams noteikt ierobežotas pieejamības informācijas statusu, minētajai informācijai pievieno vispārpieejamas informācijas eksemplāru, kurā nav iekļauta ierobežotas pieejamības informācija.
16. pants. Procesuālās darbības protokols
(1) Šā likuma 15. pantā noteiktās procesuālās darbības inspekcijas ierēdņi fiksē procesuālās darbības protokolā.
(2) Procesuālās darbības protokolā norāda:
1) darbības vietu un datumu;
2) darbības tiesisko pamatu;
3) laiku, kad darbība sākta un pabeigta;
4) darbības veicēju amatu, vārdu un uzvārdu;
5) protokolētāja amatu, vārdu un uzvārdu;
6) personu — darbības dalībnieku — amatu, vārdu un uzvārdu;
7) darbības gaitu un konstatētos faktus;
8) darbības gaitā iegūtos dokumentus.
(3) Protokolam pievieno procesuālās darbības gaitā iegūtos dokumentus.
(4) Procesuālās darbības veicējs iepazīstina personas, kuras piedalījās attiecīgajā darbībā, ar procesuālās darbības protokola saturu un pielikumiem. Personu ieteiktos labojumus un papildinājumus fiksē procesuālās darbības protokolā.
(5) Procesuālās darbības protokolu kopumā un katru tā lappusi atsevišķi paraksta procesuālās darbības veicējs, protokolētājs un visas personas, kuras piedalījās attiecīgajā darbībā. Elektroniski paraksta tikai protokolu kopumā. Ja persona atsakās parakstīties, to atzīmē protokolā, norādot atteikšanās iemeslu.
(6) Procesuālās darbības veicējs izsniedz protokola kopiju personai, pret kuru uzsākta pārbaude.
V nodaļa
Datu aizsardzības speciālists
17. pants. Prasības datu aizsardzības speciālistam
Datu aizsardzības speciālista pienākumus drīkst veikt persona, kura atbilst datu regulas 37. panta 5. punktā noteiktajiem kritērijiem. Pārzinis vai apstrādātājs par datu aizsardzības speciālistu var norīkot personu, kura šajā likumā noteiktajā kārtībā ir iekļauta inspekcijas datu aizsardzības speciālistu sarakstā, vai citu personu.
18. pants. Datu aizsardzības speciālistu saraksts
(1) Lai identificētu datu aizsardzības speciālistus, kuri ir nokārtojuši kvalifikācijas eksāmenu, un nodrošinātu to, ka informācija par datu aizsardzības speciālistiem ir pieejama, inspekcija kārto datu aizsardzības speciālistu sarakstu. Datu aizsardzības speciālistu sarakstā iekļauj tikai tās personas, kuras ir nokārtojušas kvalifikācijas eksāmenu.
(2) Datu aizsardzības speciālistu sarakstā iekļauj šādus datus par personu:
1) vārdu, uzvārdu un personas kodu;
2) datumu, kad persona iekļauta datu aizsardzības speciālistu sarakstā;
3) elektroniskā pasta adresi.
(3) Datu aizsardzības speciālists nekavējoties rakstveidā paziņo inspekcijai par konstatētajām kļūdām un grozījumiem ziņās, kas attiecībā uz viņu iekļautas datu aizsardzības speciālistu sarakstā.
(4) Datu aizsardzības speciālistu saraksts (izņemot personas kodu) ir publiski pieejams inspekcijas tīmekļvietnē.
(5) Ministru kabinets nosaka datu aizsardzības speciālistu saraksta uzturēšanas kārtību.
19. pants. Datu aizsardzības speciālista kvalifikācijas eksāmens
(1) Datu aizsardzības speciālista kvalifikācijas eksāmenu organizē inspekcija.
(2) Ja persona nokārto datu aizsardzības speciālista kvalifikācijas eksāmenu, inspekcijas direktors pieņem lēmumu par tās iekļaušanu datu aizsardzības speciālistu sarakstā.
(3) Pretendentu pieteikšanās kārtību, kvalifikācijas eksāmena saturu, norises un vērtēšanas kārtību, maksu par kvalifikācijas eksāmena kārtošanu un tās iekasēšanas kārtību, kā arī prasības profesionālās kvalifikācijas uzturēšanai nosaka Ministru kabinets.
20. pants. Izslēgšana no datu aizsardzības speciālistu saraksta
(1) Datu aizsardzības speciālistu saskaņā ar inspekcijas direktora lēmumu izslēdz no datu aizsardzības speciālistu saraksta, ja:
1) viņš iesniedzis inspekcijai attiecīgu rakstveida lūgumu;
2) tiesa viņam nodibinājusi aizgādnību;
3) viņam ar tiesas spriedumu atņemtas tiesības strādāt par datu aizsardzības speciālistu vai noteikti citādi ierobežojumi, kas neļauj pildīt attiecīgos profesionālos pienākumus;
4) viņš ir miris vai atzīts par bezvēsts prombūtnē esošu;
5) viņš nav izpildījis Ministru kabineta noteikumos paredzētās prasības profesionālās kvalifikācijas uzturēšanai.
(2) Persona, kas no datu aizsardzības speciālistu saraksta izslēgta saskaņā ar šā panta pirmās daļas 1., 2. vai 3. punktu, var lūgt atjaunošanu sarakstā, un inspekcija to no jauna iekļauj datu aizsardzības speciālistu sarakstā, ja ir novērsti iemesli, kuru dēļ persona tika no saraksta izslēgta. Datu aizsardzības speciālista kvalifikācijas eksāmens šādai personai kārtojams, ja no dienas, kad tā tika izslēgta no datu aizsardzības speciālistu saraksta, ir pagājuši vismaz divi gadi.
VI nodaļa
Sertifikācijas un rīcības kodeksa pārraudzības institūcijas
21. pants. Sertifikācijas institūcijas akreditācija
(1) Sertifikācijas institūciju saskaņā ar datu regulas 43. panta 1. punkta "b" apakšpunktu novērtē, akreditē un uzrauga nacionālā akreditācijas institūcija atbilstoši normatīvajiem aktiem par atbilstības novērtēšanu un saskaņā ar datu regulas 43. panta 3. punktu noteiktajām inspekcijas prasībām un kritērijiem.
(2) Sertifikācijas institūciju akreditē, ja ir saņemts inspekcijas atzinums par sertifikācijas institūcijas atbilstību datu regulas 43. panta 2. punkta prasībām un saskaņā ar datu regulas 43. panta 3.punktu noteiktajām inspekcijas prasībām un kritērijiem.
(3) Nacionālā akreditācijas institūcija piecu darbdienu laikā pēc sertifikācijas institūcijas akreditācijas, akreditācijas apturēšanas vai akreditācijas atcelšanas nosūta inspekcijai šā panta ceturtajā daļā minēto informāciju par sertifikācijas institūciju.
(4) Inspekcija savā tīmekļvietnē publicē un aktualizē šādu informāciju par sertifikācijas institūciju:
1) nosaukumu;
2) reģistrācijas numuru;
3) kontaktinformāciju (juridisko adresi, tālruni, elektroniskā pasta adresi);
4) akreditācijas piešķiršanas datumu un termiņu;
5) akreditācijas apturēšanas datumu un termiņu;
6) akreditācijas atcelšanas datumu.
(5) Šā panta ceturtās daļas 1., 2. vai 3. punktā minētās informācijas izmaiņu gadījumā nacionālā akreditācijas institūcija piecu darbdienu laikā informē inspekciju par izmaiņām ziņās par sertifikācijas institūciju. Inspekcija piecu darbdienu laikā pēc informācijas saņemšanas aktualizē attiecīgo informāciju savā tīmekļvietnē.
(6) Datu regulas 43. panta 3. punktā minētos kritērijus un prasības sertifikācijas institūciju akreditācijai un datu regulas 42. panta 5. punktā minētos kritērijus sertifikāta izdošanai apstiprina inspekcijas direktors un ne vēlāk kā triju darbdienu laikā pēc apstiprināšanas dienas publicē inspekcijas tīmekļvietnē.
(7) Inspekcijai ir tiesības veikt sertifikācijas procedūru un izsniegt datu sertifikātu, ja neviena institūcija nav akreditēta.
22. pants. Rīcības kodeksa pārraudzības institūcijas akreditācija
(1) Inspekcija saskaņā ar datu regulas 41. panta 1. punktu uz pieciem gadiem izsniedz licenci rīcības kodeksa pārraudzības institūcijai, kura pienācīgi pārzina rīcības kodeksa tematiku un pārrauga kodeksa izpildi.
(2) Ministru kabinets nosaka prasības rīcības kodeksa pārraudzības institūcijas licences saņemšanai, kā arī licences izsniegšanas, apturēšanas un anulēšanas kārtību un gadījumus.
(3) Par licences izsniegšanu rīcības kodeksa pārraudzības institūcija maksā valsts nodevu. Valsts nodevas apmēru un maksāšanas kārtību nosaka Ministru kabinets.
(4) Inspekcija savā tīmekļvietnē publicē un aktualizē šādu informāciju par rīcības kodeksa pārraudzības institūciju:
1) nosaukumu;
2) reģistrācijas numuru;
3) kontaktinformāciju (juridisko adresi, tālruni, elektroniskā pasta adresi);
4) licences piešķiršanas datumu;
5) licences apturēšanas vai anulēšanas datumu.
(5) Šā panta ceturtās daļas 1., 2. vai 3. punktā minētās informācijas izmaiņu gadījumā rīcības kodeksa pārraudzības institūcija piecu darbdienu laikā pēc izmaiņu stāšanās spēkā iesniedz inspekcijai iesniegumu par izmaiņām. Inspekcija piecu darbdienu laikā pēc iesnieguma saņemšanas aktualizē attiecīgo informāciju savā tīmekļvietnē.
VII nodaļa
Lēmumu pieņemšanas, apstrīdēšanas un pārsūdzēšanas kārtība
23. pants. Lēmumu pieņemšana
Inspekcija, pieņemot datu regulas 58. pantā noteiktos lēmumus, attiecībā uz tiesiskā pienākuma uzlikšanu piemēro Administratīvā procesa likumu un attiecībā uz administratīvajiem sodiem — administratīvā pārkāpuma procesu regulējošos normatīvos aktus, ciktāl šis likums un datu regula nenosaka citādi.
(Ar grozījumiem, kas izdarīti ar 06.05.2021. likumu, kas stājas spēkā 04.06.2021.)
23.1 pants. Lēmumu pieņemšanas termiņš administratīvajā procesā
(1) Inspekcija pieņem lēmumu sešu mēnešu laikā no lietas ierosināšanas dienas.
(2) Ja objektīvu iemeslu dēļ sešu mēnešu termiņu nav iespējams ievērot, inspekcija to var pagarināt uz laiku līdz vienam gadam, termiņu skaitot no lietas ierosināšanas dienas.
(3) Ja lietā nepieciešama ilgstoša faktu konstatācija, kā arī nepieciešams piemērot konsekvences mehānismu atbilstoši datu regulas 60. vai 63. panta noteikumiem, inspekcija ar motivētu lēmumu var pagarināt lēmuma pieņemšanas termiņu administratīvajā procesā uz laiku, kas nepārsniedz divus gadus no lietas ierosināšanas dienas.
(06.05.2021. likuma redakcijā, kas stājas spēkā 04.06.2021.)
24. pants. Inspekcijas lēmumu apstrīdēšana un pārsūdzēšana
(1) Inspekcijas amatpersonas izdotu administratīvo aktu vai faktisko rīcību var apstrīdēt Administratīvā procesa likumā noteiktajā kārtībā, iesniedzot attiecīgu iesniegumu inspekcijas direktoram.
(2) Inspekcijas direktora izdotu administratīvo aktu vai faktisko rīcību var pārsūdzēt Administratīvā procesa likumā noteiktajā kārtībā. Inspekcijas direktora administratīvā akta pārsūdzēšana neaptur tā darbību.
VIII nodaļa
Datu apstrāde un datu subjekta tiesības
25. pants. Datu apstrādes vispārīgie noteikumi
(1) Datu apstrāde ir atļauta, ja ir vismaz viens no datu regulas 6. panta 1. punktā noteiktajiem pamatiem. Datu regulas 6. panta 2. un 3. punkta prasības attiecībā uz datu apstrādi, kas veicama, lai izpildītu uz pārzini attiecināmu juridisku pienākumu, uzdevumu, ko pārzinis veic sabiedrības interesēs, vai lai pārzinis varētu īstenot tam likumīgi piešķirtas oficiālās pilnvaras, ir noteiktas attiecīgo jomu regulējošos normatīvajos aktos.
(2) Datus, kas atklāj fiziskās personas rasi vai etnisko piederību, politiskos uzskatus, reliģisko vai filozofisko pārliecību vai dalību arodbiedrībās, un ģenētiskos datus, biometriskos datus, kuru apstrāde nepieciešama fiziskās personas unikālai identifikācijai, veselības datus vai datus par fiziskās personas dzimumdzīvi vai seksuālo orientāciju apstrādāt ir atļauts, ja ir vismaz viens no datu regulas 9. panta 2. punktā noteiktajiem pamatiem vai datu apstrāde paredzēta ārējā normatīvajā aktā atbilstoši datu regulas 9. panta 4. punktam.
(3) Datu apstrādē tiek ievēroti datu regulas 5. pantā noteiktie datu apstrādes principi, arī tie, kuri noteic, ka dati iegūstami konkrētos, skaidros un leģitīmos nolūkos un tikai tādā apmērā, kāds nepieciešams datu apstrādes nolūku sasniegšanai. Datu apstrāde citā nolūkā, nevis tajā nolūkā, kādā dati tika sākotnēji iegūti, ir atļauta, ja šāda datu apstrāde nav aizliegta un ir kāds no datu regulā noteiktajiem datu apstrādes pamatiem vai datu apstrāde atbilstoši datu regulai ir savietojama ar sākotnējiem nolūkiem.
(4) Datu apstrādē tiek ievērotas arī citas datu regulas, šā likuma un attiecīgo jomu regulējošu normatīvo aktu prasības.
26. pants. Datu subjekta tiesību ierobežojumi
(1) Datu subjekta tiesības var ierobežot arī citos normatīvajos aktos paredzētos gadījumos, kas nav minēti šā likuma 27., 28., 29., 30., 31., 32., 34. un 36. pantā, ievērojot datu regulas 23. pantu.
(2) Civilprocesa likumā noteiktajā kārtībā prasība par aizskāruma novēršanu, ja aizskārums radies datu regulas prasību pārkāpuma rezultātā, ceļama ne vēlāk kā piecus gadus pēc aizskāruma rašanās dienas, bet, ja aizskārums ir ilgstošs, — no aizskāruma pārtraukšanas dienas.
27. pants. Datu subjekta piekļuves tiesību ierobežojums
(1) Datu subjektam nav tiesību saņemt datu regulas 15. pantā norādīto informāciju, ja šo informāciju aizliegts izpaust saskaņā ar normatīvajiem aktiem nacionālās drošības, valsts aizsardzības, sabiedrības drošības un krimināltiesību jomā, kā arī tādēļ, lai nodrošinātu sabiedrības finansiālās intereses nodokļu aizsardzības, noziedzīgi iegūtu līdzekļu legalizācijas un terorisma finansēšanas novēršanas jomā vai finanšu tirgus dalībnieku uzraudzību un to garantiju sistēmu darbību, noregulējuma piemērošanu un makroekonomisko analīzi.
(2) Atbilstoši datu regulas 15. pantam datu subjektam sniedzamajā informācijā aizliegts iekļaut norādi par valsts institūcijām, kuras ir kriminālprocesa virzītāji vai operatīvās darbības subjekti, un citām institūcijām, par kurām šādu ziņu izpaušana ir aizliegta ar likumu.
(3) Datu subjekts var saņemt informāciju par tā datu saņēmējiem vai saņēmēju kategorijām, kam dati ir izpausti pēdējo divu gadu laikā.
28. pants. Datu apstrāde oficiālajā publikācijā
(1) Datu regulas 16., 17., 18., 19., 20. un 21. pantu nepiemēro, ja datu apstrāde tiek veikta saskaņā ar normatīvajiem aktiem oficiālās publikācijas nodrošināšanai.
(2) Oficiālajā izdevumā publicētos datus oficiālā izdevuma izdevējs dzēš, pamatojoties uz:
1) inspekcijas lēmumu;
2) pārziņa pamatotu lēmumu, kas apliecina, ka šo datu publicēšana oficiālajā izdevumā neatbilst datu regulas noteikumiem.
(3) Inspekcija var pieņemt lēmumu par oficiālajā izdevumā publicēto datu dzēšanu, ja datu subjekta tiesību uz privāto dzīvi aizskārums ir lielāks nekā sabiedrības ieguvums no oficiālās publikācijas nemainīguma.
29. pants. Datu apstrāde statistikas nolūkos
Ja datus apstrādā statistikas nolūkos, datu regulas 15., 16., 18. un 21. pantā noteiktās datu subjekta tiesības netiek piemērotas, ciktāl tās var neļaut vai būtiski traucēt konkrēto nolūku sasniegšanu un atkāpes ir vajadzīgas šo nolūku sasniegšanai.
30. pants. Datu apstrāde arhivēšanas nolūkos sabiedrības interesēs
(1) Ja datus apstrādā arhivēšanas nolūkos sabiedrības interesēs, lai veidotu, uzkrātu, izvērtētu, saglabātu un izmantotu nacionālo dokumentāro mantojumu, datu regulas 15. un 16. pantā noteiktās tiesības datu subjekts īsteno atbilstoši arhīva jomu regulējošiem normatīvajiem aktiem.
(2) Ja datus apstrādā arhivēšanas nolūkos sabiedrības interesēs, lai veidotu, uzkrātu, izvērtētu, saglabātu un izmantotu nacionālo dokumentāro mantojumu, datu regulas 18., 19., 20. un 21. pantā noteiktās datu subjekta tiesības netiek piemērotas, ciktāl tās var neļaut vai būtiski traucēt konkrēto nolūku sasniegšanu un atkāpes ir vajadzīgas šo nolūku sasniegšanai.
31. pants. Datu apstrāde zinātniskās vai vēstures pētniecības nolūkos
Ja datus apstrādā zinātniskās vai vēstures pētniecības nolūkos sabiedrības interesēs, datu regulas 15., 16., 18. un 21. pantā noteiktās datu subjekta tiesības netiek piemērotas, ciktāl tās var neļaut vai būtiski traucēt konkrēto nolūku sasniegšanu un atkāpes ir vajadzīgas šo nolūku sasniegšanai.
32. pants. Datu apstrāde saistībā ar vārda un informācijas brīvību
(1) Personai ir tiesības apstrādāt datus akadēmiskās, mākslinieciskās vai literārās izpausmes vajadzībām atbilstoši normatīvajos aktos noteiktajam, kā arī apstrādāt datus žurnālistikas vajadzībām, ja tas tiek darīts ar mērķi publicēt informāciju, kas skar sabiedrības intereses.
(2) Apstrādājot datus žurnālistikas vajadzībām, datu regulas noteikumi (izņemot 5. pantu) netiek piemēroti, ja ir konstatējami visi šādi nosacījumi:
1) datu apstrādi veic, lai īstenotu tiesības uz vārda un informācijas brīvību, ievērojot personas tiesības uz privāto dzīvi, un netiek skartas tādas datu subjekta intereses, kurām nepieciešama aizsardzība un kuras ir svarīgākas par sabiedrības interesēm;
2) datu apstrādi veic ar mērķi publicēt informāciju, kas skar sabiedrības intereses;
3) datu regulas noteikumu ievērošana nav savietojama vai liedz īstenot tiesības uz vārda un informācijas brīvību.
(3) Apstrādājot datus akadēmiskās, mākslinieciskās vai literārās izpausmes vajadzībām, datu regulas noteikumi (izņemot 5. pantu) netiek piemēroti, ja ir konstatējami visi šādi nosacījumi:
1) datu apstrādi veic, ievērojot personas tiesības uz privāto dzīvi, un netiek skartas tādas datu subjekta intereses, kurām nepieciešama aizsardzība un kuras ir svarīgākas par sabiedrības interesēm;
2) datu regulas noteikumu ievērošana nav savietojama vai liedz īstenot tiesības uz vārda un informācijas brīvību.
33. pants. Nosacījumi bērna piekrišanai attiecībā uz informācijas sabiedrības pakalpojumiem
Ja atbilstoši datu regulas 8. pantam informācijas sabiedrības pakalpojumu tiešai sniegšanai ir nepieciešama datu subjekta piekrišana, bet datu subjekts ir bērns, viņa piekrišana ir uzskatāma par pamatu datu apstrādei un viņa datu apstrāde ir likumīga, ja bērns ir vismaz 13 gadus vecs vai ja attiecībā uz bērnu, kurš vēl nav sasniedzis 13 gadu vecumu, piekrišanu ir devis viņa vecāks vai likumiskais aizbildnis.
34. pants. Datu apstrāde krimināltiesību jomā
Datu apstrāde sākotnēji neparedzētiem mērķiem krimināltiesību jomā ir pieļaujama:
1) saskaņā ar normatīvajiem aktiem, ar kuriem tiek ieviesta Eiropas Parlamenta un Padomes 2016. gada 27. aprīļa direktīva (ES) 2016/680 par fizisku personu aizsardzību attiecībā uz personas datu apstrādi, ko veic kompetentās iestādes, lai novērstu, izmeklētu, atklātu noziedzīgus nodarījumus vai sauktu pie atbildības par tiem vai izpildītu kriminālsodus, un par šādu datu brīvu apriti, ar ko atceļ Padomes pamatlēmumu 2008/977/TI;
2) lai datus izmantotu administratīvajā vai civilajā tiesvedībā, kā arī ar likumu pilnvarotu valsts institūciju amatpersonu darbībā, ja tā ir saistīta ar noziedzīgu nodarījumu novēršanu, atklāšanu, izmeklēšanu vai kriminālvajāšanu, kriminālsodu izpildi, procesu par noziedzīgi iegūtu mantu, medicīniska rakstura un audzinoša rakstura piespiedu līdzekļiem vai piespiedu ietekmēšanas līdzekļiem juridiskajām personām vai spēkā esošu nolēmumu jaunas izskatīšanas norisi un izpildi;
3) lai novērstu tūlītēju būtisku sabiedriskās drošības apdraudējumu;
4) ja datu subjekts devis piekrišanu datu apstrādei.
35. pants. Datu subjekta tiesības attiecībā uz datu apstrādi Eirojustā un Eiropolā
(1) Datu subjektam ir tiesības iesniegt inspekcijai pieprasījumu par savu datu apstrādi vai par savu datu apstrādes pārbaudi Eirojustā vai Eiropolā.
(2) Inspekcija pēc šā panta pirmajā daļā minētā pieprasījuma saņemšanas nekavējoties, bet ne vēlāk kā mēneša laikā no tā saņemšanas dienas pārsūta pieprasījumu attiecīgi Eirojustam vai Eiropolam izskatīšanai un informē par to datu subjektu.
36. pants. Videonovērošanas nosacījumi
(1) Šā likuma un datu regulas prasības neattiecas uz datu apstrādi, ko fiziskās personas veic, izmantojot automatizētas datu ieraksta ierīces ceļu satiksmē, personiskajām vai mājsaimniecības vajadzībām. Ceļu satiksmē iegūtos ierakstus aizliegts izpaust citām personām un institūcijām, izņemot gadījumus, kad ir konstatējams kāds no datu regulā noteiktajiem datu apstrādes pamatiem.
(2) Šā likuma un datu regulas prasības neattiecas uz datu apstrādi, ko veic fiziskās personas, izmantojot automatizētas videonovērošanas ierīces personiskajām vai mājsaimniecības vajadzībām. Par datu apstrādi personiskajām vai mājsaimniecības vajadzībām netiek uzskatīta publiskās telpas novērošana plašā mērogā vai gadījumi, kad tiek izmantoti tehniskie palīglīdzekļi informācijas strukturēšanai.
(3) Ja pārzinis izmanto informatīvo zīmi, lai informētu datu subjektus par videonovērošanu, minētajā zīmē norāda vismaz pārziņa nosaukumu, kontaktinformāciju, datu apstrādes mērķi, kā arī iekļauj norādi par iespēju iegūt citu datu regulas 13. pantā norādīto informāciju.
37. pants. Auditācijas pieraksti
(1) Šā panta izpratnē auditācijas pieraksti ir analīzei pieejami reģistrēti dati par noteiktiem notikumiem informācijas sistēmā (piemēram, dati par piekļuvi informācijas sistēmai, datu ievadi, grozīšanu, dzēšanu un nosūtīšanu).
(2) Ja pārzinim ir noteikts pienākums nodrošināt sistēmas auditācijas pierakstu uzglabāšanu, tie ir uzglabājami ne ilgāk kā vienu gadu pēc ieraksta izdarīšanas, ja normatīvie akti vai apstrādes raksturs nenosaka citādi.
(3) Pārzinim ir tiesības nesniegt datu subjektam datu regulas 15. pantā minēto informāciju, ja tā rīcībā vairs nav auditācijas pierakstu, kuros pieejama datu subjekta pieprasītā informācija.
(4) Pārzinim nav pienākuma saglabāt auditācijas pierakstos informāciju tikai tādēļ, lai apmierinātu datu subjekta pieprasījumu.
IX nodaļa
Administratīvie pārkāpumi datu aizsardzības jomā un kompetence administratīvo pārkāpumu procesā
(Nodaļa 06.05.2021. likuma redakcijā, kas stājas spēkā 04.06.2021.)
38. pants. Nelikumīgas darbības ar personas datiem un pārziņa vai apstrādātāja pienākumu nepildīšana
(1) Par jebkurām publisko tiesību juridiskās personas nelikumīgām darbībām ar personas datiem piemēro brīdinājumu vai naudas sodu amatpersonai līdz divsimt naudas soda vienībām.
(2) Par pārziņa vai apstrādātāja pienākumu nepildīšanu publisko tiesību juridiskās personas institūcijā piemēro brīdinājumu vai naudas sodu amatpersonai līdz divsimt naudas soda vienībām.
(06.05.2021. likuma redakcijā, kas stājas spēkā 04.06.2021.)
39. pants. Kompetence administratīvo pārkāpumu procesā
Administratīvā pārkāpuma procesu par šā likuma 38. pantā minētajiem pārkāpumiem veic inspekcija.
(06.05.2021. likuma redakcijā, kas stājas spēkā 04.06.2021.)
Pārejas noteikumi
1. Ar šā likuma spēkā stāšanos spēku zaudē Fizisko personu datu aizsardzības likums (Latvijas Republikas Saeimas un Ministru Kabineta Ziņotājs, 2000, 9. nr.; 2002, 23. nr.; 2007, 3., 8. nr.; 2008, 7. nr.; 2009, 14. nr.; Latvijas Vēstnesis, 2010, 78. nr.; 2012, 104. nr.; 2014, 38. nr.).
2. Līdz brīdim, kad stājas spēkā likums, ar kuru Latvijā tiek ieviestas Eiropas Parlamenta un Padomes 2016. gada 27. aprīļa direktīvas (ES) 2016/680 par fizisku personu aizsardzību attiecībā uz personas datu apstrādi, ko veic kompetentās iestādes, lai novērstu, izmeklētu, atklātu noziedzīgus nodarījumus vai sauktu pie atbildības par tiem vai izpildītu kriminālsodus, un par šādu datu brīvu apriti, ar ko atceļ Padomes pamatlēmumu 2008/977/TI prasības, bet ne vēlāk kā līdz 2019. gada 1. oktobrim attiecībā uz fizisko personu datu apstrādi, ko veic kompetentās iestādes, lai novērstu, izmeklētu, atklātu noziedzīgus nodarījumus vai sauktu pie atbildības par tiem vai izpildītu kriminālsodus, ir piemērojams Fizisko personu datu aizsardzības likuma 2. pants, 3. panta pirmā un ceturtā daļa, 4. pants, 6., 7., 8. un 9. pants, 10. panta pirmā, otrā, trešā un ceturtā daļa, 11. panta 3., 6., 10. un 11. punkts, 12., 13. un 14. pants, 15. panta pirmā un otrā daļa, trešās daļas 1., 2., 3., 4. un 6. punkts, ceturtā un piektā daļa, 16. un 20. pants, 21.1 panta pirmā, trešā un ceturtā daļa, 21.2 panta pirmā daļa, 25. panta pirmā daļa, 27. pants, 28. panta pirmā daļa, otrās daļas 3. un 4. punkts, 29. panta pirmā daļa, trešās daļas 1., 2. un 4. punkts, ceturtās daļas 1., 2., 3., 6., 7. un 8. punkts, 30. panta pirmā daļa un 31. pants.
(Ar grozījumiem, kas izdarīti ar 23.05.2019. likumu, kas stājas spēkā 31.05.2019.)
3. Līdz šā likuma spēkā stāšanās dienai ieceltais Datu valsts inspekcijas direktors pilda inspekcijas direktora funkcijas līdz brīdim, kad šā likuma 6. pantā noteiktajā kārtībā amatā tiek iecelts jauns inspekcijas direktors, bet ne ilgāk kā līdz 2019. gada 31. decembrim.
4. Personas, kuru dati ir iekļauti Datu valsts inspekcijas datu aizsardzības speciālistu reģistrā pirms šā likuma spēkā stāšanās dienas un kuras nav no šā reģistra izslēgtas, iekļauj datu aizsardzības speciālistu sarakstā, ja tās sešu mēnešu laikā no šā likuma spēkā stāšanās dienas iesniedz attiecīgu rakstveida lūgumu inspekcijas direktoram.
5. Ministru kabinets līdz 2024. gada 1. jūnijam izvērtē šajā likumā ietvertā regulējuma par datu aizsardzības speciālista kvalifikācijas eksāmena lietderību un iesniedz Saeimai izvērtējumu par iespēju atteikties no šā eksāmena.
(Ar grozījumiem, kas izdarīti ar 06.05.2021. likumu, kas stājas spēkā 04.06.2021.)
Likums stājas spēkā nākamajā dienā pēc tā izsludināšanas.


Likums Saeimā pieņemts 2018. gada 21. jūnijā.
Valsts prezidents R. Vējonis
Rīgā 2018. gada 4. jūlijā


----------------------------------------------------------------------------------------------------------------
Par Sprīdīti Kādā zemnieku mājā dzīvo zēns. Augumā viņš ir ļoti mazs. Tāpēc visi viņu sauc par Sprīdīti. Sprīdīša māte nomira. Un tētis apprecējās ar citu sievieti. Tāpēc Sprīdīti audzināja vecāmāte. Tēta jaunā sieva ir Sprīdīša pamāte. Pamātei ir arī pašai savi bērni. Viņus pamāte mīl vairāk nekā Sprīdīti. Saviem bērniem pamāte liek strādāt mazāk. Vairāk jāstrādā Sprīdītim. Pamāte vienmēr ir neapmierināta ar Sprīdīti. Taču par to Sprīdītis nebēdājas. Sprīdītis mājās Kādu dienu Sprīdītis sēž uz ķeblīša un grebj koka karotes. Ķeblītis ir mazs soliņš. Uz tā Sprīdītim sēdēt ir ērti. Grebt karotes Sprīdītim nepatīk. Tad ar nazi no koka pagales jātaisa karoti. Vieglāk ir grebt koka ripu. Pēc tam ar ripu var spēlēties. Tomēr pamāte liek Sprīdītim grebt karotes. Karotes pamāte grib pārdot kaimiņienei. Par to kaimiņiene sola maisiņu ar putraimiem. 3 dienu laikā Sprīdītim vajag uztaisīt 12 koka karotes. Tas ir ļoti daudz. Sprīdītis viens pats to izdarīt nevar! Tomēr saviem bērniem pamāte neliek grebt karotes. Par to Sprīdītis dusmojas. Tāpēc Sprīdītis grebj ripu slepus no pamātes. 6 Pēkšņi istabā ienāk pamāte. Sprīdītis grebj ripu un neredz pamāti. Pamāte redz Sprīdīša rokās ripu un dusmojas. Par to viņa grib Sprīdīti nopērt. Istabā ieskrien pamātes meita Lienīte un sauc: “Cūka izbēga no aizgalda!” Aizgaldā cūkas dzīvo bez piesiešanas. Tāpēc no aizgalda ir viegli aizbēgt. Pamāte izskrien no istabas meklēt cūku. Tikmēr Lienīte iesauc istabā citus bērnus. Viņi grib spēlēties. Bērni sauc spēlēties arī Sprīdīti. Tomēr Sprīdītis lepni atsakās. Bērni atmet ar roku un sāk spēlēties paši. Viņi nostājas aplī un sadodas rokās. Bērni dzied un jautri lec. Sprīdītim nepatīk bērnu lēkāšana. Viņš grib iztraucēt spēli. Sprīdītis ieripina ripu bērniem starp kājām. Bērni klūp un spēle izjūk. 7 Lienīte dusmojas uz Sprīdīti. Viņa sola par Sprīdīša ripu izstāstīt pamātei. Sprīdītim ir vienalga. Viņš no pamātes nebaidās. Lienīte ar bērniem paiet tālāk no Sprīdīša. Viņi spēlē citu spēli. Spēli sauc “Bum, bum, vecāmāte!” Spēlē Lienītei jātēlo vecomāti. Lienīte ņem no gultas segu un apliek sev apkārt. Pēc tam viņa apsēžas. Spēle var sākties! Sprīdītis atkal ir nemierīgs. Viņš pielec kājās un mēdās Lienītes priekšā. Tagad dusmīgi kļūst visi bērni! Lienīte un bērni skrien Sprīdītim pakaļ. Sprīdītis bēg no viņiem prom. Lienīte sapinas segā un sega nokrīt uz grīdas. Par to Sprīdītis skaļi smejas. Saceļas liels troksnis. 8 Istabā ienāk pamāte. Viņa redz uz grīdas segu. Pamāte dusmās iesaucas: “Mana jaunā sega!” Viņa paceļ segu no grīdas. Par lielo traci pērienu ir pelnījuši visi bērni! Bērni tikai smejas un paslēpjas no pamātes. Pamāte meklē un nevar atrast bērnus. Bērni pa vienam vien izbēg no istabas ārā. Sprīdītis paliek istabā viens. Zem gultas paslēpties viņš nevar. Tāpēc Sprīdītis uzlien uz krāsns. Pamāte skatās apkārt. Neviena bērna istabā vairs nav. Uz krāsns viņa redz Sprīdīti. Pamāte lēkā ap krāsni. Viņa mēģina Sprīdīti aizsniegt. Krāsns ir pārāk augsta. Tāpēc pamāte meklē kādu koka nūju. Ar to viņa grib nostumt Sprīdīti lejā no krāsns. 9 10 Uz grīdas pamāte atrod Sprīdīša taisīto ripu. Atkal Sprīdītis ir grebis ripu! Pamāte kļūst vēl dusmīgāka. Viņa sola Sprīdīti nopērt un 3 dienas nedot viņam ēst. Istabā ieskrien Lienīte. Viņa sauc: “Biezā putra piedegusi!” Pamāte krata dūri pret Sprīdīti un kliedz: “Gan es tevi noķeršu un nopēršu!” Tad viņa aizskrien uz virtuvi. Lienīte smejas par Sprīdīti un jautā: “Vai tev bail no pamātes pēriena?” Sprīdītis bēdīgs lien no krāsns zemē. Viņš apsēžas uz ķeblīša un turpina grebt karotes. Sprīdītis un Lienīte savā starpā strīdas. Sprīdītis vaino Lienīti par pamātes dusmām. Lienītei nevajadzēja ņemt pamātes segu no gultas. Turpretim Lienīte vaino Sprīdīti. Sprīdītim nevajadzēja grebt ripu koka karošu vietā. Arī jaukt bērniem spēles nevajadzēja. 11 Istabā ienāk Sprīdīša vecāmāte un sarāj bērnus. Pamāte ir dusmīga un grib tagad sodīt Sprīdīti. Kā Sprīdīti pasargāt no pamātes soda? Vecāmāte raud. Sprīdītim vecāsmātes žēl. Pret Sprīdīti vecāmāte ir laba. Viņa vienmēr aizstāv Sprīdīti. Lienīte arī sola Sprīdītim palīdzēt. Tomēr Sprīdītis no Lienītes palīdzību negrib. Lienīte taču ir pamātes meita! Sprīdītis nolemj iet prom no mājām. Viņš dusmīgi pamet visas karotes un nazi zem gultas. Lienīte sabīstas. Ja nu ienāk pamāte un to redz? Meitene lien zem gultas pēc karotēm. Sprīdītis grib iet pasaulē meklēt laimi un naudas podu. Kādreiz vecāmāte stāstīja Sprīdītim par vecu vīru kaimiņos. Vīrs atrada mežā apraktu naudas podu un kļuva bagāts. Arī Sprīdītis grib atrast naudas podu. Tad viņš kļūs bagāts un laimīgs. Tā viņš domā! 12 Sprīdītis uzliek galvā cepuri un paņem tēva lielo lāpstu. Ar to viņš varēs izrakt naudas podu. Lienīte negrib laist Sprīdīti prom. Meitene uztraucas par Sprīdīti. Lienīte nostājas durvīm priekšā. Viņa brīdina Sprīdīti par briesmām. Priežu mežā dzīvo raganas, milži un citi briesmoņi. Tur dzīvo arī Vēja māte. Ja nu Vēja māte ir ļauna? Viņa var nodarīt Sprīdītim pāri.
----------------------------------------------------------------------------------------------------------------


Augsta dziesma, skani, skani Zilā zvaigžņu haosā! Nemirstīgu dari mani1 Tautas vīru eposā2 ! Apkamp visu firmamentu, Univerzums nu ir tavs, Tērp ar violetu lentu Visus mūs, kad Pikols raus! Tur aiz kapa tautas-brāļi, Vaļā stāv elizijums; Citas dzīves fluīdums3 Nāks, kad dziedās gulbju cāļi. Satek atomi un rodas Progresīgi meteors, Dievu dēli4 lejup dodas, Līgo saules meitu5 kors; Vulkani ar traku varu Lāvas straumes lejup gāž, Izcivilizētu garu Kultūra no gaismas drāž6 . Tautas dēla dvēselīti Sarkanbaltos palagos7 Saules meitas ielīgos, Nāras dara šūpulīti. Pietuka Krustiņš ~ 1869 2005.09.24 17:42 sestdiena Sniegbaltīte, dārgā, šajā Niveādas sējumā8 es ievietoju visizcilāko oriģinālprozas darbu latviešu literatūras vēsturē – nemirstīgos, nepārspējamos «Mērnieku Laikus». Ar to es uzsāku vispār dažādu latviešu valodā pastāvošu grāmatu (pārsvarā gan tie būs ne latviešu oriģināldarbi, bet pasaules klasikas tulkojumi) iekļaušanu savā «eposā», to adaptāciju un komentēšanu. Tā ir daļa no mana senā plāna sākt veidot elektronisko grāmatu bezmaksas bibliotēku latviešu valodā. Tādas bibliotēkas sen jau pastāv daudzās valstīs, – bet tikai ne Latvijā. Savā laikā esmu griezies pie dažādu Interneta portālu turētājiem ar priekšlikumiem veidot tādu bibliotēku, taču tie visi ir tikuši noraidīti. Patiesībā Latvija sen vairs nav daudzlasoša grāmatnieku zeme, kāda tā bija kādreiz, un neesmu līdz šim manījis, ka vēl kāds, izņemot mani, vēlētos šādas bibliotēkas veidot. 1 Visos laikos Akadēmiju īstenie locekļi ir saukušies par «nemirstīgajiem». 2 Domāts eposs «Niveāda». 3 Mājiens uz akadēmiķa Andra Buiķa satriecošo grāmatu «Vai mēs esam tie, kas patiesībā esam». 4 Latvijas zinātnieki. 5 Latvijas zinātnieces; mājiens uz akadēmiķes Vairas Vīķes-Freibergas žilbinošo grāmatu sēriju «Trejādas saules». 6 Mājiens uz akadēmiķes Maijas Kūles leģendāro sacerējumu «Gaismas filosofiskās interpretācijas» (Almanahs «Filosofija». FSI, Rīga, 1998., 90–101.lpp.) (skat. {VITA2.447}). 7 Mājiens uz Latvijas karoga krāsām. 8 P.S. 2008.05.31: Šis teksts sākotnēji tika publicēts Niveādā 2005.gadā, un Vekordijā tiek vienkārši pārpublicēts bez izmaiņām (izņemot dažus sīkus redakcionālus labojumus). VEcordia, izvilkums L-LAIKI1 3 Brāļi Kaudzītes. «Mērnieku Laiki». I Sākumā man bija doma šādu elektronisko grāmatu bibliotēku taisīt atsevišķi no Niveādas,9 bet tā kā man acīmredzot vēl ilgi nāksies darboties vienatnē, tad ērtāk ir arī šādus «svešos» darbus iekļaut turpat manā «eposā» – lai viss ir vienā masīvā: tā vieglāk organizēt atsauces starp grāmatām, un parasti jau arī «adaptēto» grāmatu es ne vienkārši iekļauju Niveādā kā zināmu tekstu, bet gan pasniedzu to savā īpašā skatījumā, kā arī apgādāju ar priekšvārdiem, komentāriem, ilustrācijām – tā ka zināma deva tur ir arī mana darba un manas domas klāt. (Šeit, «Mērnieku Laikos» tas varbūt ne tik stipri manāms10, bet būs grāmatas, kas daudz dziļāk komentētas un daudz stiprāk sasaistītas ar Niveādu). «Mērnieku Laikus», kā zināms, uzrakstīja brāļi Kaudzītes – vecākais brālis Reinis (1839.05.1211 – 1920.08.21) un jaunākais brālis Matīss (1848.08.1812 – 1926.11.08). Ar tādiem vārdiem mēs viņus tagad pazīstam. Bet vispār viņu tēvs, arī Reinis (1796–1874), 1826.gadā, kad latviešiem Vidzemē deva uzvārdus, bija 30 gadu vecumā pieņēmis uzvārdu – Kaudze, un tikai dēli to vēlāk pārtaisīja par «Kaudzīte». (Tajos laikos ar uzvārdiem acīmredzot vēl varēja apieties diezgan patvaļīgi). «Mērnieku Laiki» pirmoreiz iznāca 1879.gadā13 (viens fragments – Ilzes bēres – tika avīzē nodrukāts jau 1878.gadā). Grāmatas iznākšanas brīdī Reinim bija 40 gadi, bet Matīsam 31 gads. Abi viņi strādāja par skolotājiem14 vienā – Vecpiebalgas pagasta – skolā15 . Grāmatā (protams, ne jau burtiski) ir aprakstīti notikumi, kas abu autoru dzimtajās vietās bija risinājušies 1867–1873. gados, kad grāfu Šeremetjevu īpašumos – Vecpiebalgas, Jaunpiebalgas pagastos un Veļķu muižā – notika zemes mērīšana, lai tālāk to nodotu saimniekiem pakāpeniskai izpirkšanai saskaņā ar cara Aleksandra II 1860.gadā izdoto likumu. Tātad par Mērnieku Laiku sākumu var uzskatīt 1866.gadu16, kad Reinim bija kādi 27, bet Matīsam – kādi 18 gadi. (Un tātad Kaspars, Liena u.c. «Mērnieku Laiku» jauniešu personāži ir pašu autoru vienaudži). Lai gan brāļi, tomēr Reinis un Matīss bija visai atšķirīgas personības. Matīss bija sabiedrisks, kā tagad teiktu, «atvērts», aktīvi līdzdarbojās dažādos pasākumos un tāpēc – ja spriežam pēc atsauču skaita dažādos literāros avotos un atmiņās – it kā slavenāks. Viņš bija normāli precējies, lai gan samērā vēlu. Reinis, turpretī, bija šizoīds, daudz noslēgtāks un ar acīmredzamām psiholoģiskām problēmām. Viņš nebija precējies; reiz, jau 49 gadus vecs, sadūšojās, un viņi ar līgavu tika izsludināti baznīcā, bet tad Reinis atkal pēkšņi atteicās un samaksāja uzsauktajai līgavai milzīgu priekš tiem laikiem un priekš tās vides atkāpšanās naudu – 400 rubļus17 . 9 P.S. 2008.05.31: Tā bija sērija LOVE. 10 P.S. (2006.05): Tā tas izskatījās 2005.gada 24.septembrī, kad es uzsāku darbu pie «Mērnieku Laiku» elektroniskā izdevuma, bet galu galā arī šeit iznāca diezgan daudz mana darba klāt. 11 30.aprīlī pēc «vecā stila». 12 6.augustā pēc «vecā stila». 13 Iespieda pirmais latviešu grāmatu izdevējs Heinrihs (Indriķis) Alunāns Jelgavā. 14 Precīzāk: par skolotāju strādāja jaunākais brālis Matīss, jo viņš bija pabeidzis draudzes skolu un 20 g.v. nokārtojis tautskolotāja eksāmenu. Reinis, turpretī, skolā nebija gājis nemaz, tāpēc viņu iecēla tikai par skolotāja palīgu. Sniegbaltīte, ievēro: latviešu visizcilākā romāna galvenais autors vispār nebija apmeklējis nekādas skolas!!! Viņam nebija Bērklijas universitātes doktora grāda, viņam nebija Latvijas Rakstnieku savienības biedra kartes – un viņam nebija pat pamatskolas diploma. (Šausmas!, ko par to teiktu LR Izglītības un zinātnes ministrija, Zinātnes padome, mūsu dižie akadēmiķi, profesori, doktori un mūsu ģeniālā Valsts prezidente?) 15 Vecpiebalgas pagasta skola atradās sākumā pašu Kaudzīšu mājās Kalna Kaibēnos, bet no 1882.gada – speciāli pagasta uzceltā ēkā Ogrēnos; «Mērnieku Laiki» tomēr uzrakstīti vēl vecajā skolā – Kaudzīšu mājās. 16 Slavenā slātaviešiem un čangaliešiem kopīgā jēru ēšana krogā, ar kuru romāns hronoloģiskā ziņā sākas, notiek pēc «Miķeļa dienas tirgus», bet mērniekus tad vēl tikai gaida; Miķeļa diena pēc tagadējiem kalendāriem ir 29.septembrī; pēc toreizējā kalendāra tas ir 17.septembris; savukārt 29.septembris «pēc vecā stila» ir tagadējais 11.oktobris. Lai nu kā, bet «Mērnieku Laiki» sākas iepriekšējā rudenī pirms pašas mērnieku ierašanās, tātad tas ir 1866.gads. 17 Skat. {L-REINIS}. Reinis Kaudzīte Matīss Kaudzīte VEcordia, izvilkums L-LAIKI1 4 Brāļi Kaudzītes. «Mērnieku Laiki». I Sen zināms, ka psiholoģiskas problēmas un mākslinieciskā ģenialitāte ir savā starpā cieši saistītas. Vai nu tu dzīvo zaļi un neradi neko ģeniālu, vai arī mokies šajā dzīvē un radi ģeniālas lietas. Trešā ceļa parasti nav. Tā tas ir arī ar «Mērnieku Laikiem». Praktiski visa šī sacerējuma neatkārtojamā ģenialitāte nāk no Reiņa Kaudzītes. Matīss pēc brāļa nāves uzrakstīja «Jaunos Mērnieku Laikus», bet tā ir tik nožēlojama abu brāļu kādreizējā šedevra karikatūra, ka to nav iespējams aizlasīt tālāk par desmito lappusi. (Tiesa gan, rakstot «Jaunos Mērnieku Laikus», Matīss Kaudzīte bija jau vecs, tomēr, es domāju, Reinis arī vecumā būtu vismaz daļēji saglabājis to «Dieva dzirksti», kas padarīja viņa jaunības darbu nemirstīgu). Ir lasītas neskaitāmas «kritikas» par to, ka Lienas un Kaspara tēli «Mērnieku Laikos» esot bāli, ka neesot vajadzējis iepīt to detektīvlīniju ar Kaspara noslepkavošanu – utt. Tas viss ir blēņas, Sniegbaltīte. Lai tie kritiķi pa priekšu paši uzraksta kaut ko tādu kā «Mērnieku Laiki» un tad lai nāk mācīt citus, kā jāraksta. «Mērnieku Laiki» ir ģeniāli visās viņu līnijās – gan satīriskajā, gan filosofiskajā, gan kriminālajā – vajag tikai prast ieskatīties un saredzēt. Nekā līdzvērtīga «Mērnieku Laikiem» latviešu literatūrā nav. Un, lai gan Tu droši vien esi lasījusi šo grāmatu ne reizi vien, bet tomēr izlasi vēl reizi šeit, Niveādā. Tas ir to vērts. Un tad, aizvērusi grāmatu un acis, padomā, kas notiktu, ja slātavieši un čangalieši – visi šie Pietuka Krustiņi, Prātnieki, Švauksti, Ķenči un Pāvuli – pēkšņi dabūtu valstisku neatkarību, ieņemtu profesoru, akadēmiķu, ministru un Valsts prezidentu krēslus. Bet pēc tam atver acis un paskaties apkārt: – lūk, viņi tur sēž visos tajos krēslos, gluži kā no Kaudzīšu grāmatas lappusēm izkāpuši. Bet Kaspari ir nošauti, un Lienas noslīkušas. MĒRNIEKU LAIKI Pirmā daļa I. [Annuža un Anniņa pie skolotāja] «Veco krustmāt, kad tu man dosi arī to manas mātes balto lakatu, kuru man šodien rādīji?» «Tad, meitiņ, kad būsi liela, kad iesi mācībā. Tava māte arī sedzās viņu pirmoreiz tad, kad viņu pieņēma par lielu meitu – tāpat kā, otrējo Grietu viņdien. Valkā vien tagad šos pašus manus lakatus pa skolu. Ja varēšu vēl kādu dzijtiņu savērpt, tad gan nopirkšu arī kādu no žīda: turpmāk būs man mājā vienai garš laiks». «No kura žīda tu pirki šos lakatus, kurus man iedevi?» «Tie vis, bērniņ, nav pirkti – tos man iedāvināja kāda liela kunga meita. Dievs zin, vai viņas kauliņi arī jau nebūs sabiruši?» «Vai tas, veco krustmāt, jau ilgi?» «Ilgi, ilgi, tad, kad es biju jauna un dzīvoju tāļu18 no šejienes – tai pusē, kur saulīte noiet. Kad būsi liela, tad kādreiz izstāstīšu. Ej, meitiņ, gar maliņu, nebrien dubļos – saslapināsi kājiņas, lakatos skatīdamās. Ak Dievs, ak Dievs, kāds tas bērna prāts! Nevar vien sevī noskatīties!» «Vai skola vēl tālu, veco krustmāt?» «Nav vairs, bērniņ, tāļu – kalniņā varēs jau redzēt. Vai esi piekususi?» «Kur nu jau piekusu!» «Žigla gan esi kā maza irbīte; teci vien, teci, nu jau būs jāierodas staigāt; – kas gan tev zirgu dos? Saimniece gan solījās arī tevi ieņemt, kad savu dēlu vedīšot vai arī kad braukšot pretī, bet ej nu zini, vai viņiem arī gadās zirgi ik reizes mājā. Nākošu sestdien iešu gan pati tev pretī». 18 V.E.: Vispār brāļu Kaudzīšu valoda, salīdzinot ar tagadējo latviešu literāro valodu, satur daudz arhaismu un izloksnes īpatnību. Ja salīdzina savā starpā dažādu «Mērnieku Laiku» izdevumu tekstus, tad var redzēt, ka dažādi izdevēji un redaktori ir arī ļoti dažādi apgājušies ar šīm lietām. Vieni drukā «tāļu», otri «tālu»; vieni «taī», otri «tai»; vieni saglabā no tagadējās latviešu valodas viedokļa nepareizo darbības vārdu īstenības un vēlējuma izteiksmes lietojumu grāmatā, citi reducē to uz «pareizo»... Man bija ļoti grūti izšķirties, kādu tad īsti tekstu dot Niveādā. Galu galā mans teksts laikam nesakrīt pilnībā ne ar viena agrākā izdevuma tekstu. Visumā es centos saglabāt tos elementus, kas piedod Kaudzīšu valodai kolorītu, izdzēšot tos, kas ir vienkārši anahronisms – kā garumzīmes svešvārdos vai slavenais «ch» parastā «h» vietā. VEcordia, izvilkums L-LAIKI1 5 Brāļi Kaudzītes. «Mērnieku Laiki». I «Lūk, veco krustmāt, kādas tur skaistas apšu lapas uz grāvja malas piebirušas; es pārkāpšu un paņemšu kādas». «Lai nu, meitiņ, stāv – dziļš grāvis, nevar tikt ne pāri, ne atpakaļ; iesim svētdien atkal uz kapsētu pie tēva un mātes, tur tad lasīsi, cik gribēsi, vēl skaistākas». «Vai tad darīsim atkal vainadziņus arī, ko uz krustiem kārt? Vecie nu jau būs savītuši». «Tad varēsim darīt vainadziņus arī, bet tagadiņ labāk pārskaiti vēl galvas gabalus, ka lai nemisas. Iesim tur līdz tam akmenim un atpūtīsimies». Tā sarunājās ceļinieces, stāvošas viena vienā, otra otrā mūža galā, kuri mēdz savienoties it kā zelta sloksnītes gali, kad to saliec gredzenā. Tā, kura stāvēja mūža pirmā galā, bij kādus deviņus gadus veca20, jautrā, bet bālnējā sejā, kurš līdzinājās gan pavēsam, bet jaukam agra pavasara rītam. Viņas apģērbs bija vienkāršs tikko ne nabadzīgs, bet glīts un no dažādām, vairāk senākos laikos pirktām drānām un lakatiem. Kājās jaunas pastaliņas, pelēkām zeķītēm. Viņas acīs bij redzama tā nepacietīgā gaidīšana, kādu sajūt ikkatrs cilvēks, kad tuvojas tam, par ko daudz dzirdējis un ko vēlējies jau sen redzēt. Turpretī viņas biedrene, kura stāvēja mūža otrā galā, izskatījās kā rāms, silts un mīlīgs pļaujas laika pavakars, kāds dažu reizi nolaižas pēc pārgājuša negaisa padebeša. Par viņas apģērbu jāsaka gandrīz tas pats, kas par mazajās apģērbu, tik vien, ka šis bij caurcaurim biezāks un siltāks. Viņas augums bij stipri salīcis, un likās, ka tik vien spieķis, kuru tā stīvi un smagi cilāja, neļāva viņam pavisam salīkt. Zem galvas drānas bij redzami daži nobaltojuši mati. Padusē zem segas viņa nesa maizes nastiņu un dažas grāmatas. Abas šās biedrenes staigāja savu ceļu, brīžam rokās saņēmušās, tik uzticīgi un vienprātīgi, ka neviens neiedrošinātos domāt sacelt jel kad viņu starpā šķelšanos. Kad bij nosēdušās uz akmens, tad mazā skaitīja baušļus un ticības gabalus tik skaidri un tekoši, ka viņas vecai draudzenei neatlika nekā ko pārlabot un būt ar savu veco zināšanu pārāk; tik vien beigās pielika to, lai nesteidzoties ātri, jo tad dažu reizi sajūkot, tā ka nemaz vairs nevarot atķert. Kad vēl kādu brītiņu bija sēdējušas, tad vecā sacīja: «Celsimies nu atkal, meitiņ, un iesim tāļāk, lai nepaliekam vēlu; bet ej vien lēnām, jo man, ātri ejot, gurst kājas». Kad bij uzkāpušas kalniņā, tad mazā, nepacietīgi apkārt apskatījusies, rādīdama jautāja vecai: «Vai tā ir skola?» Vecā lika roku pār acīm un, kādu brītiņu skatījusies, atbildēja: «Tā pati jau ir, bērniņ, lūk, tā baltā ar lielajiem logiem un sarkano jumtu». «Cik skaista!» – tā mazā izsaucās. «Ja tornis arī būtu, tad tāda pati kā baznīca. Vai nav tā, veco krustmāt?» viņa jautāja, gaidīdama, lai tās spriedumu apstiprina, kā jau allaž bērni dara. «Būtu gan», vecā apslēptā priekā atbildēja. «Bet iekša vēl skaistāka: kādas tur lielas, gaišas istabas ar ērģelēm un lielām bildēm pie sienām; tev negribēsies nemaz vairs atpakaļ nākt. Skolā klājas 19 V.E.: 1910.gadā, kad kopš «Mērnieku Laiku» pirmā izdevuma bija pagājis 31 gads un tātad bija nomainījusies vesela paaudze, Rīgas Latviešu biedrības Derīgu grāmatu nodaļa uzaicināja jaunu, 25-gadīgu, tikko kā Pēterburgas Štiglica mākslas skolu pabeigušu mākslinieku Eduardu Brencēnu (1885–1929) izgatavot ilustrācijas nākamajam «Mērnieku Laiku» izdevumam. Brencēns ķērās pie darba ar lielu nopietnību un atbildību: viņš devās uz Piebalgu kopā ar 23-gadīgo Kārli Miesnieku (1887–1977), kuram tur bija mājas, un tur vēroja un skicēja dažādus vietējos tipus, izpētīja vecos, tad jau gandrīz izzudušos apģērbus, sadzīves priekšmetus un mājokļus. Rezultātā radās 60 slavenās ilustrācijas, kuras pavadīja vairākus turpmākos «Mērnieku Laiku» izdevumus. Savā izlaidumā es ievietoju šīs ilustrācijas, ieskenētas datorā no «Mērnieku Laiku» sestā, 1928.gada izdevuma. Tā titullapā ir norādīts: «ar 60 mākslinieka E.Brencēna oriģinalzīmējumiem», bet faktiski grāmatā zīmējumu ir tikai 59 (un līdz ar to arī es Niveādā reproducēju tikai 59 attēlus). Iespējams, ka 60-tais zīmējums atradās uz vāka, bet oriģinālais vāks Latvijas Akadēmiskās bibliotēkas eksemplārā nav saglabājies: grāmata (kas pirms LAB ir piederējusi, kā liecina zīmogs titullapā, Latvijas Pareizticīgās baznīcas Teoloģijas institūta bibliotēkai) ir iesieta no jauna vienkārši krāsaini raibos vākos. Brencēna ilustrācijas pirmoreiz tika publicētas 1913.gadā ceturtajā «Mērnieku Laiku» izdevumā. Arī vēl šodien (2005.gadā), 92 gadus vēlāk, nav joprojām citu cik necik pazīstamu ilustrāciju brāļu Kaudzīšu grāmatai. 20 V.E.: Tātad šī epizode notiek apmēram 10 gadus pēc pašiem Mērnieku laikiem (pēc Kaspara un Lienas laulībām) – ap 1878.gadu. Tas ir tieši tas laiks, kad romāns «Mērnieku Laiki» tiek rakstīts. Pirmā ilustrācija «Mērnieku Laikiem»19 VEcordia, izvilkums L-LAIKI1 6 Brāļi Kaudzītes. «Mērnieku Laiki». I visiem labiem bērniem labi, tādēļ esi allaž rātna, paklausīga un tikusi; nedauzies un neskraidi daudz pa āru, nesaslapini kājiņu un vakaros izžauj zeķītes; glabā labi visas lietiņas un drēbes, ka lai nepaklīst, jo nu vajadzēs pašai kopties – nebūs vis vairs manis, kas gādā». Vēl dažus pamācīšanas vārdus runājot un dzirdot, nonāca mūsu ceļinieces skolas namā, kur atrada jau priekšā daudz vecāku un bērnu. Viņas iegāja skolas bērnu maizes kambarī, kur cits par citu meklēja nolikt savu bērnu lādītes labākās vietās. Vecenīte ielīda arī dibenā, nolika kādā plaukta stūrī nastiņu un sacīja mazai biedrenei: «Lūk, Anniņ, kur es nolieku maizīti; ieliec labi to vietiņu vērā, ka vari atrast, un tad atkal ik reizes, kad paēd, noliec tepat, jo še ir labs kaktiņš un citur var drīz, pulkā ejot, norauties zemē». «Nu, nu, es zināšu gan», viņa atbildēja, skatīdamās vairāk citur nekā tur, kur nolika maizi. Nu vecenīte noņēma segu un nolika to turpat uz maizes nastiņas, pabāza spieķīti zem plaukta, noraisīja Anniņai lakatu no galvas, saglauda matiņus, sacīdama: «Nu, iesim, meitiņ, iekšā pie skolotāja izrunāties». Tad ņēma viņu mīlīgi pie rokas un vadīja cauri skolas istabai, kura bij maziņai diezgan brīnumīga. Pie skolotāja istabas durvīm iečukstēja vēl vecenīte viņai ausī: «Nāc vien, meitiņ, droši, nebaidies nemaz, jo skolotājam bērni mīļi». Tad vēra lēnām durvis vaļā un tipināja, mazo iepriekš bīdīdama, iekšā, kur apstājās netālu no durvīm. Skolotājs – pusmūža vīrs pilnīgā augumā iznāca no dibena istabas, kur bij ar kādu viesi sarunājies, un gāja viņām pretī. Vecenītes labdienu saņēmis un Anniņu apglaudījis, kura viņam, kā likās, noskūpstīja pretī patikšanai roku, viņš sacīja: «Vai jūs arī, māmulīt, atvedāt man vienu meitu?» Tad, iekām vēl vecenīte spēja atbildēt, viņš nosēdināja to uz krēsla. «Jā, te jau nākam vai no paša rīta pūzdupūzdamās», viņa it kā nogurusi atbildēja. «Mums nu gan tā Miķeļa skola ir daudz tuvāk, bet tur – ne nu, dēliņ, aprunāšanas, ne šā, ne tā dēļ – es gan daudz nezinu, bet ļautiņi runā, ka tur tai Pietuka Krustiņā, vai kā viņu saukā, nekāda lāga neesot; jūs nu, krustdēl, pārzināt viņu labāk. Tur jau stāsta, ka pats pa godībām vien vairāk dzīvojot. Nu tagad kā iesācis iet uz bērēm par izdziedātāju, tad nenākot atpakaļ dažu reizi pa dienas divas, un bērni pa māju ne šā, ne tā. Agrāk viņš bij tāds vien mudīgs un cietnējs puisēns, bet Dievs to zin, vai no tiem pašiem mērnieku laikiem kā lēkme lēcās – no tiem tūliņ šāds pārgriezās. Jūs, krustdēl, tad vēl še nebijāt un to laiku neredzējāt, bet tur nogāja neceļā dažs labs, par kuru nevarēja ne iedomāties. Šis ar Prātnieku vai Prāta Andžu un nezin kādi vēl tie citi, viens Bisars un vai Švauksts, kā viņu tur saukā, lūk, tas, kurš tanīs pašos laikos izputēja no dzīves, bij no paša pirmā gala ar viņiem sadevušies kopā, un tā visu laiku kā sajūgti, kamēr – redz še nu! Šis līdzstaigādams nedabūja gan vairāk nekā kā tik, jāsaka, tai reizei mutē, bet tie citi paturējuši gandrīz lielāko daļu paši, un ir tad vairs nebijis viņā galā telpas. Dažs vēl divi gadus pēc tam nevarējis veikt mērnieku laiku miltu un dažādu saldenumu, lai gan tās pudeles izsusēja drīzāk. Vēl nebij nekas, kamēr mērīja Slātavu21, jo tad lielākā daļa iztika paši vien, bez šiem vidutājiem, iespiezdami tāpat klusām kaut ko saujā; bet, kad nāca čangaliešos22 , – ak tu žēlīgo tētiņ! – šos vadīja kā pūstelniekus: viena rinda uz priekšu, otra atpakaļ – kā baznīcēni, ne ceļa nevarēja pagriezt. Tirgos pat – es, dēliņ, savām acīm daudz neredzēju, tik dzirdēju – nezinājuši šos kā bišu tēviņus kurā krātiņā vest un ko dot; visi vēl pie tā goda nemaz netikuši, nedz pie dzirdīšanas, nedz pie pīpināšanas. Pie tā paša Prātnieka stāvējuši kā tirgus, pilns pagalms, cits no cita slapstīdamies; bet ko tur izslapstīsies – beigās dabū tāpat visa pasaulīte zināt. Un nu tikpat Pietuka Krustiņam, kā arī citiem – ieraduši vienādi kā pa 21 V.E.: Man nekad nav nācies lasīt nekādus skaidrojumus, kāpēc brāļi Kaudzītes savai «valstij» devuši tieši šādu nosaukumu: «Slātava». Nosaukums tomēr ir dziļi simbolisks. Skaidrs, ka tas nāk no vārda «slāt». Tagadējā LLVV (1989.g.) šim vārdam dod tikai vienu nozīmi: «lempīgi, kājas velkot, iet». Agrāk un izloksnēs tomēr tam bija citas nozīmes: 1. «lēni iet, veicīgi iet, tālu iet, lieliem soļiem iet», pie kam šī nozīme bija tautas parunā saistīta tieši ar Piebalgu; paruna «piebaldzēns slāj pa visu pasauli ar saviem audekliem» ir fiksēta Mīlenbaha-Endzelīna vārdnīcā (1923–1932); un nozīme 2. «izklāt, kraut, sist, pērt»; no šīs nozīmes tagadējā latviešu valodā ir palicis vārds «slānīt». Tātad «Slātavas» nosaukuma zemteksts ir tāds: piebaldzēni (arī mērnieki) gribēja «lieliem soļiem tālu iet» ar blēdībām un kukuļošanu, bet Dievs viņus noslānīja. Brāļi Kaudzītes vienā nosaukumā ir patiešām lieliski izmantojuši abas vārda «slāt» agrākās nozīmes. P.S. 2008.05.31: Ar negaidītu un ļoti vērtīgu aspektu šī vārda etimoloģiju papildināja Viktors Daugmalis {L-POENA.Slātava}. 22 V.E.: «Čangaļi» tagad ir (nievājošs) latgaliešu apzīmējums; «Mērnieku Laiku» čangalieši tomēr nav nekādi latgalieši, bet ir tie paši piebaldzēni, tikai ne no Vec-, bet no Jaunpiebalgas. (Jaunpiebalga ir uz ziemeļiem no Vecpiebalgas). Tagad no valodas izzudušais vārds «čangalis» kādreiz apzīmēja graudu apvalkus; tās bija pabiras, kas veidojās, graudus attīrot. (Tātad graudu kulšanas, vētīšanas un tīrīšanas procesā veidojās trīs elementi: pelavas, čangaļi un graudi). Ar nosaukumu «čangalieši» Kaudzītes izsaka vecpiebaldzēnu augstprātīgo un nievājošo attieksmi pret jaunpiebaldzēniem, uzskatot viņus tikai par tādām pabirām (bet sevi, protams, par graudiem); šī slātaviešu nievājošā attieksme iet cauri visam romānam, sākot jau ar Miķeļdienas runām krogā par to, ka čangalieši visur atdarinot slātaviešus, arī ratu taisīšanā. VEcordia, izvilkums L-LAIKI1 7 Brāļi Kaudzītes. «Mērnieku Laiki». I kāzām dzīvot – gandrīz, dzird, esot visiem vējš durvīs. Dažam nebij pat pie dzimtpirkšanas ko iemaksāt. Dievs nav vis mazais bērns23». «Nu jā, lai nu būtu tas», skolotājs teica vidū, jo viņš klausījās gan vairāk ar pacietību nekā ar labpatikšanu, «ko es varu daudz par citu skolu zināt? Manis labad jūs varat to bērnu šurp sūtīt, ja tik pašiem vien nav par grūtu. Bet vai pie mācītāja arī esat bijuši?» «Jā, ak, pavisam biju piemirsusi – viņš iedeva zīmīti priekš jums», vecenīte, drusku kā iztrūkusies, atbildēja un izraisīja no kabatas lakatiņa stūra papīriņu, kuru pasniedza skolotājam. Skolotājs ņēma zīmīti un lasīja: «Anna Gaitiņš, dzim. 9... 18...24 utt.» Pa to starpu bij pienācis arī viesis no dibena istabas, un, to ieraugot, vecenīte it kā sarāvās, no kā varēja redzēt, ka viņa nebij domājusi esam tur vēl kādu citu kā vien skolotāju. Kad skolotājs bij nogājis ar zīmīti pie saviem papīriem, tad ienācējs, uz vecenīti pagriezies, jautāja: «Ak tad šī ir tā Lienas meita? Raug, cik drīz izaug». «Jā, tā ir tā bārenīte», vecīte nopūzdamās atbildēja. «Bez tēva, bez mātes, bez radaraksta». «Nu, jūs esat viena veca, otra maza, bet kas ir jūsu pelnītājs?» «Vai nu, dēls, kas cits kā tas pats, kas pelna priekš putniņiem gaisā, priekš tārpiņiem zemē un priekš zivtiņām ūdenī. Nāk gan arī palīdzība no cilvēku puses, bet tā jāsauc arī par Dieva vai eņģeļu palīdzību, jo nezinām sacīt ar vārdu, kas viņu sūta, tik mācītājs iedod ik gadus naudā. Jā, kad pārdomā, tad ir man pašai arī brīnums, kā esam iztikušas bez tīruma, bez klēts, un tomēr bada gan vēl – gods žēlīgam Dievam – cietušas neesam, kaut gan dažureiz nebij ne maizes kumosiņa pie rokas; bet nepelnītas maizītes arī nemeklējam», vecā runāja ar tādu balsi, no kuras skanēja sirdi kustinoša ticība, dievbijība, goda sirds un pateicība. «Vajadzēja lūgt palīdzības no valsts25», svešais, kā valodas meklēdams, sacīja. «Ak Dievs, dēliņ, kas jau tāpat nav jādzird tā bērna dēļ, kā gan iesi tur vēl klausīties?» vecenīte sāpīgi atbildēja, tad, pagriezusies uz skolotāju, kurš atkal bij pienācis, teica kā lūgdama: «Vai varētu krustdēliņ, mani tūliņ atlaist? Man ir tālu māja un kājas vecas, – bail, ka neuznāk vakars un nepalieku uz ceļa. Beigu gan es sagaidīt nevarēšu. Kaut jūs varētu likt Anniņai atlasīt un atskaitīt tūliņ, lai es arī dzirdu un redzu, kā paliek, tad būs man mierīgāks prāts». Skolotājs ņēma grāmatu un deva Anniņai kādu gabaliņu lasīt, kas izdevās diezgan veikli; tad lika skaitīt kādu bausli, ko arī viņa ar savu skaidro balsīti, rociņas salikusi, kā šķetināt nošķetināja. Skolotājs apglaudīja viņu un prasīja, vai dziedāt arī mākot, uz ko Anniņa tūliņ iesāka: «No debesīm būs man atnest...» – utt., un viņas balss noskanēja kā sudraba zvaniņš. «Nu, bērniņ, tava vecā krustmāte ir tevi mācījusi labi un jauki, to tu neaizmirsti nekad un cīties skolā arī mācīties – tas būs viņai par prieku un tev pašai par svētību», skolotājs Anniņai piekodināja; tad, uz vecenīti pagriezies, sacīja, ka nu varot, ja gribot, iet mājās un Anniņa lai paliekot vien skolā, jo tai klāšoties labi. Vecenīte grūti uzcēlās, noslaucīja lakata stūrī dažu asariņu no vaiga un sacīja aiziedama: «Tad nu, mīļo krustdēliņ, es atstāju viņu jūsu ziņā. Kamēr būs vēl labs laiks, tikām atnākšu gan pati kādu reizi sestdienās pretī, bet nelabā un saltā laikā lai dzīvo vien tepat, maizīti gan atsūtīšu. Mana saimniece vedīs arī savu puisēnu šurp; ja tad viņa sūtīs brīžam braukšus pretī, tad lai iet līdz, ja grib. Pazīstamas viņai laikam še nevienas meitenes nebūs – noguldinājiet vien tad paši, kur redzat; lādītes arī nav; maizes nastiņu noliku tur kambarītī uz plauktiņa, – ka nenorautu vien kādreiz, pulkā iedami, zemē». Kad skolotājs bij apsolījies par visu gādāt, tad vecenīte, labi apmierināta, izgāja ar Anniņu skolas istabā un skolotājs ar savu viesi iegāja atkal otrā istabā, kur nosēdās savās pirmajās vietās. 23 V.E.: Šis it kā Annužas runātais Ievads faktiski izklāsta autoru dotās morālās nostādnes visam Romānam; sākotnējais grāmatas nosaukums (kas minēts Kaudzīšu darba kladēs ar romāna uzmetumiem) bija: «Mērnieku laikos jeb Dievs nav mazais bērns» (tātad summārā autoru deklarētā morāle ir tāda: alkatība un negodīgums ir tikuši sodīti ar nabadzību un postu). 24 V.E.: «Mērnieku Laikos» nekur nefigurē precīzi gadskaitļi un datumi. Tā mēdza darīt 19.gadsimta grāmatās, lai pārāk nepiesaistītu sižetu konkrētam laikam. Tomēr es domāju, ka brāļi Kaudzītes nevis vienkārši atdarina šo modi, bet ka viņiem bija īpaši iemesli «slēpt» romāna hronoloģiju, lai izvairītos no hronoloģiskām pretrunām, kuras bija neizbēgamas, īstenojot vienu no brāļu literārajām iecerēm, un proti: Kaspara tēlā apvienot vienlaicīgi abus brāļus – gan Reini, gan Matīsu, kaut arī viņiem bija 9 gadu vecumu starpība. Tālāk zemsvītras piezīmēs es parādīšu, kurās vietās Kaspars tiek identificēts ar Reini un kurās – ar Matīsu. 25 Atstāts «pagasta» vietā «valsts», tādēļ ka mērnieku laikos tā lietoja. (Brāļu Kaudzīšu piezīme). V.E.: (Man nav īsti skaidrs, kad tieši šī piezīme ir pierakstīta. Ja tā tapusi reizē ar pašu romānu, tad tā ir neloģiska, jo saruna skolā notiek ne Mērnieku laikos, bet desmit gadus vēlāk – tajā pašā laikā, kad tapis romāns. Ja pagastu par valsti sauca tikai Mērnieku laikos, bet nesauca vairs grāmatas rakstīšanas laikā, tad skolotāja viesa vārdi ir anahroniski; ja sauca vēl arī romāna rakstīšanas laikā, tad kādēļ vajadzīga šāda piezīme? Varbūt piezīmes nebija pirmajā izdevumā, un tā parādījās tikai kādā no vēlākajiem?). «Valsts» ir no krievu «волость». VEcordia, izvilkums L-LAIKI1 8 Brāļi Kaudzītes. «Mērnieku Laiki». I «Es nezinu, kā jūs, skolotāja kungs, varat to panest, kad visi rupji ļaudis mācas ar savām pasakām virsū kā tagad pat. Es būtu jau dažu labu izsūtījis ārā. Es tā neizturētu», viesis sacīja, pīpi uztaisīdams. «Kādu rupjību jūs šai vecenītei pārmetat?» skolotājs jautāja. «Es jau teicu. Tad vēl: kāda krustmāte šī jums ir? Mani arī izgodāja par dēlu», viesis drusku lepni atbildēja. «Rupjība nav nedz viena, nedz otra», – tā skolotājs domādams sacīja. «Tā stāstīšana ir tādu vecu māmuliņu pazīstams vājumiņš, kurš iesākas gan pie darīšanas, bet noklīst sāņus. Še viņa nemaz negribēja pasaku teikt, bet pierādīt, ka viņai ir stiprs iemesls dot bērnu nevis sava apgabala skolā, bet citur. Tā saukšana par krustdēliņu ir sirsnība un atklāta vientiesība. Cik mīļāk es dzirdu šādu vecenīšu valodu nekā tagadējos «cienīgus tēvus», «cienīgas mātes», «dāmas», «kundzes» un «kungus», kuri ir daudzkārt tas baltais šķidrums, ar ko nobalto melnās sienas un trūdu pilnos kapus. Es negribu teikt, ka tādi «smalkumi», ja viņus tā var saukt, ir ļauni; viņi var būt piederīgi citām kārtām, bet ne būdiņu iemītniekiem, kamēr tie tādi ir un paliek; ja šī vecenīte sauktu mani par «kungu», tad tas būtu tas pats, kā kad viņai pie šā paša apģērba un iznešanās uzliktu galvā Parīzes platmali. Lauka puķītes, savā vaļā augdamas, ir arī savā ziņā skaistas; dārza puķu ziedu nedz var no viņām prasīt, nedz arī tie tām piederētu. Mums ir jārūpējas par to, lai pieņemas sirds tiklībā un prāts skaidrībā, tad vajadzīgais un pieklājīgais dzīves smalkums nāks arī līdz, bet citādi viņš ir tik papagaja valoda un pērtiķa ākstīšanās». «Nu, citās malās ir gan savādāki ļaudis nekā še, slātaviešos; es viņus pazīstu gan», viesis teica drusku pašprātīgi un it kā sajuzdams sevi stumtu no skolotāja vārdiem pie malas. «Es še nedomāju nemaz uz slātaviešiem vien, bet vispāri. Tomēr atkal, ja aplūkojam Slātavu īpaši un salīdzinām ar citām pusēm, tad tur atrodam gan vairāk to, ko jūs saucat par rupjību, un citur atkal vairāk to, kas jums liekas par smalkumu. Bet aplūkojiet vien ar vērību, tad dažu brīdi būs jāsauc rupjība par smalkumu un smalkums par rupjību. Slātaviešos turas visas ļaužu kārtas vairāk vienkop un iet attīstībā gandrīz vienlīdzīgi uz priekšu, bez nekādām lielām atliekām. Dažās citās pusēs turpretī atrodas arvienu divi šķiras: vienai ir gan jūsu nosauktais smalkums pārpārim, un lielākā daļa no tādiem domā, ka latviski nemāk, bet pārmaina stipri vien «mir» ar «mich» un iet pie vācu dievgalda, lai citi arī neturētu viņus par rupjiem. Otrā šķirā tad paliek gandrīz tik tie, kas danco krogos un redz ķēmus. Otrkārt, slātaviešu gars teicams ne tik vien tai lietā, ka viņi cenšas gandrīz līdz pēdējam sūtīt bērnus skolās, bet arī tas, ka izturas pret skolām pavisam godprātīgi un nemaisās skolotāju darīšanās, kā to citur esmu piedzīvojis, kur nāk dažs, kas pats nepazīst gandrīz ne burta, tomēr grib pavēlēt skolotājam, ko lai māca, kā lai viņa bērnu tur un glabā. Še es tā nemaz neesmu nomanījis. Bet pirmāk jūs pieminējāt, ka tas bērns, kas še bij, esot Lienas meita. Par Lienu es esmu dzirdējis še, slātaviešos, daudz runājam. Kas viņa īsti bijusi?» «Tur daudz, ko stāstīt», viesis atteica. «Kādreiz, kad būs laiks, tad pastāstīšu». «Tāpat piemin še līdz ar Lienu arī Annužu», skolotājs sacīja, kā izskaidrojumu gaidīdams. «Šī pati vecenīte bij Annuža», viesis atbildēja, «Lienu pieminot, nevar Annužas aizmirst – viņu abēju liktenis ir cieti savienots». Kamēr vēl skolotājs sarunājās joprojām ar savu viesi26, tikmēr vecenīte nosēdināja Anniņu skolas istabā un palūdza kādai pazīstamai mātei, kura solījās palikt tik ilgi, līdz bērni apgulšoties, lai arī viņas mazajo pieņemot un apguldinot, tad, no Anniņas vēl atšķīrusies, tipināja pamazītim atpakaļ. Laiks bija skaidrs, jauks, un saule spīdēja tik silti, cik vien viņa oktobra mēneša pēcpusdienā to spēj. Koku lapas bij skaisti nodzeltējušas un aiz lēna laika vēl maz birušas, kādēļ meži izskatījās kā dzeltenas puķu dobes. Vecenīte, kā likās, neņēma tā nemaz vērā, bet gāja vien, salīkusi un brīžam nopūzdamās, savu ceļu. Kalniņu aizsniegusi, viņa atgriezās vēl atpakaļ un noskatījās uz skolu, pēc 26 V.E.: Kas ir šis skolotājs un it īpaši – kas ir viņa viesis, kuri parādās Romāna ievadā un nefigurē vairs nekur tālāk? Es domāju, ka tie ir paši autori: skolotājs ir Matīss Kaudzīte (kurš arī bija īstais skolotājs Kalna Kaibēnos), bet viņa viesis – Reinis Kaudzīte (kurš bija tikai palīgs skolotājam un vēlāk arī patiešām atstāja Kalnu Kaibēnu mājas brālim, pats aiziedams «pasaulē»). Zīmīgi tādā gadījumā ir tas, kā viņi abi šajā dialogā parādīti: viesis jeb Reinis ir «kašķīgs», neapmierināts, ka skolotāju Annuža sauc par «krustdēlu», bet viņu pašu par «dēlu» – un Reinis patiešām arī bija dzīvē mūžam neapmierināts un bieži īgns; skolotājs jeb Matīss, turpretī, ir sabiedrisks, atsaucīgs un gatavs ļaudīm šos sīkumus piedot. Viņš arī stāsta par lauku puķēm, kā jau tas dārzniekam pieklājas (Kaudzītes Matīss atmiņu grāmatā par savu pirmo iemīļoto nodarbību nosauc dārzkopību, par otro – literatūru, un par trešo – mācīšanu skolā); vārdos par lauku puķēm ieskanas arī «Brūklenāja» motīvi. Turpretī par Mērnieku laikiem zinātājs ir tieši «viesis» (Reinis bija jau pieaudzis, kad mērīšana notika, kamēr Matīss – vēl pavisam jauns), un tieši viņš sola: «Kādreiz, kad būs laiks, tad pastāstīšu». Tādējādi galvenais stāstītājs ir Reinis, kamēr Matīss – stāsta klausītājs un fiksētājs (pierakstītājs; «Mērnieku Laiki» ir uzrakstīti ar Matīsa roku; skat. arī Līgotņu Jēkaba vārdus sējumā {L-REINIS}). VEcordia, izvilkums L-LAIKI1 9 Brāļi Kaudzītes. «Mērnieku Laiki». I brītiņa runādama: «Tur nu paliek mans vienīgais miers, prieks un laika kavēklis!» Un tad gāja no kalniņa lejā, kur atkal apsēdās uz tā paša akmens, uz kura bij sēdējusi aiziedama. Tur viņa sēdēja atkal labu brīdi, uz spieķīša atspiedusies, un runāja: «Kur nu lai rimstu, kur lai kavējos? Ko nu darīšu, kā sadzīvošu viena pati savā pirtiņā? Nu vientulībā velsies atkal vecās smagās slogas ar jo niknu spēku uz manu sirdi un tad gan laikam jo drīz viņu pamāks. Ak, diena, diena, briesmīgā diena! Tu viena pati nolaupīji manu sirds mieru un labu apziņu, padarīdama mani iekšķīgi par tekuli un bēguli virs zemes. «Ak, Kungs, kad tas man prātā nāk, Tad sirds man trīcēt, drebēt sāk Un mati stāvus ceļas». Sāku jau arvienu nomanīt, ka vakars ļoti tuvojas, kur pēc īsas izdusas būs jāstājas jaunā rītā Lielā Soģa priekšā, kurš tad lai tiesā, kā zina, vai pazudina, vai žēlo. Bet kur tad paliks Anniņa? Kas tad par viņu apžēlosies un gādās, kad manis vairs nebūs? Vai Oļiņi viņu pieņems?... Nē, nedrīkstu iet ar savām smagām nastām Dieva priekšā! Viss, viss noveco, bet noziegums paliek mūžam jauns. Vai nebūtu jāiet pie mācītāja un jāizteic viss, lai arī Oļiņi dabū vai tūliņ zināt?... Labāk nesīšu šai pasaulē, kas nesams, – viņā pasaulē varbūt nepanesīšu». Tad, kādu brītiņu domājusi, salika rokas un pacēla acis uz augšu, kuras tagad bij sausas un līdzinājās izsīkušiem ūdens avotiem, kuri agrāk daudz tecējuši. Labu brītiņu viņas sirds kavējās klusā lūgšanā, un, kad bij beigusi, tad uzcēlās it kā ar vairāk spēka un, projām iedama, skaitīja


-----------------------------------------------------------------------------------------------------------

"Harijs Poters un Filozofu akmens" (angļu: Harry Potter and the Philosopher's Stone) ir pirmā grāmata Dž. K. Roulingas grāmatu sērijā par Hariju Poteru, kurā galvenais varonis ir jaunais burvis Harijs Poters. Tā pirmoreiz tika izdota 1997. gada 30. jūnijā Londonā, 2001. gadā pēc grāmatas motīviem tika izveidota tāda paša nosaukuma filma. Latvijā grāmata pirmoreiz tika izdota 2001. gada sākumā. Šī ir viena no visu laiku populārākajām grāmatām pārdoto kopiju skaita ziņā, uz 2007. gadu tā ieņēma 9. vietu visu laiku pārdotāko grāmatu sarakstā. Starp vispārdotākajām grāmatām, kas nav ne reliģiska, ne politiska satura, "Harijs Poters un Filozofu akmens" ieņem otro vietu, piekāpjoties vienīgi Migela de Servantesa darbam "Dons Kihots".
Stāsts sākas ar svinībām par godu ļaunā un spēcīgā tumšā burvja Lorda Voldemorta krišanai. Pēc Džeimsa un Lilijas Poteru nogalināšanas Voldemorts centās nogalināt arī vienu gadu veco Hariju Poteru, taču lāsts atleca pret viņu pašu, iznīcinot viņa ķermeni un atstājot zibensveida rētu uz Harija pieres. Profesori Dumidors un Maksūra, un mežu pārzinis Rubeuss "Lempiuss" Hagrids atstāja Hariju pie viņa nežēlsirdīgo vientiešu radinieku, Dērsliju ģimenes, durvju sliekšņa. Petūnija Dērslija ir Harija mātes Lilijas māsa, taču Petūnija nekad nav atzinīgi novērtējusi savu māsu raganu. Dērsliji izlēma slēpt no Harija viņa saistību ar maģiju un slikti izturējās pret viņu, taču pašu dēlu Dūdiju tie lutināja. Viņi iestāstīja Harijam, ka viņa vecāki esot gājuši bojā autoavārijā, kur arī radusies viņa rēta.
Dažas dienas pirms Harija vienpadsmitās dzimšanas dienas viņš saņēma noslēpumainu vēstuli, kas bija adresēta īpaši viņam. Viņa saniknotais tēvocis to izlasīja un sadedzināja, pirms Harijs to paspēja izlasīt. Sūtītājs nepadevās un Dērsliji turpmākajās dienās saņēma aizvien vairāk tādu pašu vēstuļu. Drīz vien Harija tēvocis kļuva tik paranoisks, ka Dērsliji kopā ar Hariju aizbrauca tālu prom, paslēpās būdā uz nelielas salas, lai izvairītos no vēstulēm. Tajā naktī Hagrids ielauzās pa būdas aizslēgtajām durvīm. Tā kā Hagrids neļāva Dērslijiem iejaukties, Harijs beidzot izlasīja savu vēstuli, no kuras viņš uzzināja, ka ir ielūgts mācīties Cūkkārpas Raganības un burvestību arodskolā. Nākamajā dienā Harijs un Hagrids atstāja būdu un devās uz Londonas burvju lietu tirgotavu Diagonaleju caur pazīstamo burvju krogu Cauro katlu. Harijs, pirmoreiz ienācis burvju pasaulē, pārsteigts uzzināja, ka viņš ir slavens ar savu uzvaru pār Voldemortu un satiks jauno Cūkkārpas Aizsardzības pret tumšajām zintīm pasniedzēju profesoru Drebeli. Nopircis mācībām nepieciešamās lietas, Harijs atgriezās pie Dērslijiem un mēnesi vēlāk ar vilcienu devās uz Cūkkārpu no platformas deviņi un trīs ceturtdaļas Kingskrosas stacijā. Ceļā uz Cūkkārpu Harijs sadraudzējās ar Ronu Vīzliju un satika aizmāršīgo Nevilu Lēniņu un vientiešu ģimenē dzimušo raganu Hermioni Grendžeru.
Pēc ierašanās Šķirmice ievietojs Hariju, Ronu, Hermioni un Nevilu Grifidorā, vienā no četriem Cūkkārpas torņiem. Drako Malfojs, nekaunīgs un bagāts students, tika ievietots Slīdenī. Pirmās nedēļas Cūkkārpā beigās Harijs un Rons uzzināja, ka ir notikusi ielaušanās burvju Gringotu bankā un kambaris, kurā Harijs un Hagrids iepriekš pabija, ir ielaušanās vieta. Vēlāk Harijs atklāja, ka viņam ir talants lidošanā ar slotu un pēc sacenšanās ar Malfoju lidošanā uz slotām, lai atgūtu Nevila Visatceri, Harijs tika iecelts par meklētāju Grifidora kalambola komandā. Lai gan tas nav brīnums, jo viņa tēvs Džeimss Poters arī bija Grifidora kalambola komandas meklētājs. Viņš kļuva par jaunāko kalambola spēlētāju skolā pēdējo simts gadu laikā, par ko Drako Malfojs bija neapmierināts.
Harijs, Rons un Hermione, vēlu naktī bēgot no Argusa Filča (skolas uzrauga) Cūkkārpā nejauši uzdūrās ceturtā stāva gaiteņa durvīm, pa kurām viņi ir brīdināti neiet iekšā, tur atrodot milzīgu trīsgalvu suni, ko Hagrids ir nosaucis par Pūkainīti, kas sargā lūku. Visu svēto vakarā Drebelis visiem paziņoja, ka pilī ir iekļuvis trollis un tas esot pagraba labirintā. Kamēr pārējie audzēkņi tika nogādāti uz savām koptelpām, Rons un Harijs atcerējās, ka dzirdējuši, ka Hermione atrodas meiteņu tualetē raudot, jo Rons viņu apvainojis, un zēni saprata, ka viņa neko nezina par trolli. Viņi abi devās uz meiteņu tualeti, lai cīnītos ar trolli un izglābtu Hermioni. Kad viņus atrada profesore Maksūra un pārmeta, kāpēc viņi nav atgriezušies savā koptelpā, kad tas pavēlēts, Hermione zēnus aizstāvēja un uzņēmās vainu, kā rezultātā visi trīs kļuva par labākajiem draugiem.
Harija pirmajā kalambola spēlē viņa slota tapa nolādēta, gandrīz nometot viņu no slotas. Hermione ieraudzīja profesoru Severusu Strupu, nepatīkamo mikstūru pasniedzēju, skatoties uz Hariju un bez skaņas izrunājot vārdus un nepazaudējot acu kontaktu, kā rezultātā viņa noticēja, ka Strups ir nolādējis slotu. Cenšoties izglābt Hariju, viņa skrēja uz tribīnēm, kur sēdēja visi skolotāji. Hermione aizdedzināja Strupa drēbes, iztraucējot viņu un pārējos tur sēdošos un pat nogāžot profesoru Drebeli no kājām, un atļaujot Harijam izdzīvot un noķert zibsni, uzvarot spēli Grifidora labā.
Ziemassvētkos Harijs saņēma paslēpni, kas padara tā nēsātāju neredzamu un kādreiz piederējis viņa tēvam. Harijs to izmantoja, lai iekļūtu bibliotēkas Slēgtajā nodaļā un uzzinātu kaut ko par Nikolasu Fleimelu, personu, kura vārdu Hagrids nejauši izteica, kad bērni viņu izprašņāja par Pūkainīti. Hariju bibliotēkā pieķēra Cūkkārpas sargs Arguss Filčs, un Harijs iebēga pamestā klases telpā, kurā viņš uzgāja Sagli spoguli, kas parādīja Harijam viņa ģimeni. Pēc trim naktīm atgriežoties pie spoguļa, pirms tam tur pabijis arī kopā ar Ronu, Hariju pieķēra skolas direktors Dumidors, kurš paskaidroja, ka spogulis parāda katra slēptākās vēlmes: Harijs redz savu ģimeni, savukārt Rons redz sevi sasniegušu vairāk nekā viņa vecākie brāļi. Dumidors pastāstīja Harijam, ka spogulis drīz tiks pārvietots uz citu vietu, un ja viņš to vēl kādreiz ieraudzīs, tad būs tam gatavs. Beidzot Harijs uzzināja (ar Dumidora šokolādes vardes kartītes palīdzību), ka "Nikolass Fleimels ir vienīgais zināmais cilvēks, kuram pieder Filozofu akmens, no kura var izgatavot dzīvības eliksītu, kas padara tā lietotāju nemirstīgu."[1]
Harijs ieraudzīja, ka Strups cenšas no Drebeļa iegūt informāciju par to, kā tikt garām Pūkainītim; Drebelis teica, ka viņš nesaprotot, par ko Strups runā. Harijs, Rons un Hermione bija pārliecināti, ka Strups cenšas nozagt Filozofu akmeni, lai palīdzētu Lordam Voldemortam atgūt varu, taču Hagrids to noliedza. Atrodoties Hagrida būdā, trijotne atklāja, ka Hagrids ugunī perē pūķa olu. No olas izšķīlās Norvēģijas kuprainais pūķis Norberts. Draugi bija uztraukušies par Hagridu, jo burvju pasaulē vairs nav atļauta pūķu audzēšana un Hagrids, kurš pazīstams ar savu pārgalvīgo dabu, ir jau ilgi vēlējies iegūt sev pūķi. Visbeidzot Harijs, Rons un Hermione pārliecināja Hagridu, ka Norbertam būtu labāk dzīvot kopā ar citiem pūķiem Rumānijā, kur tos pēta Rona brālis Čārlijs. Viņi aizgādāja pūķi pie Čārlija draugiem. Hariju un Hermioni vēlu naktī pieķēra, kamēr viņi sūtīja projām Norbertu (Rons tikmēr bija slimnīcas spārnā, jo Norberts viņu sakoda), un viņi bija spiesti izciest pēcstundas kopā ar Hagridu Aizliegtajā mežā kopā ar Drako, kurš viņus izspiegojis. Harijs ieraudzīja personu kapucē dzerot ievainota vienradža asinis, kas radīja sāpes rētā Harija pierē. Kentaurs Firencī izstāstīja Harijam, ka tas ir briesmīgais radījums, kas nogalina vienradžus, lai varētu dzert to asinis, jo vienradža asinis uztur pie dzīvības, taču liek dzīvot to dzērājam nolādētu dzīvi, un ka kapucē tērptā persona īstenībā ir Voldemorts.
Harijs, Hermione un Rons atklāja, ka Hagrids ir izstāstījis kādam svešiniekam, kā tikt garām Pūkainītim, apmaiņā pret Norberta olu, un viņi saprata, ka akmens drīz tiks nozagts. Steidzoties beidzot paziņot šīs ziņas Cūkkārpas direktoram profesoram Dumidoram, viņi satika profesori Maksūru. Maksūra bija šokēta, uzzinot to, cik daudz viņi zin par akmeni, taču centās viņiem iestāstīt, ka tas pilī ir drošībā. Viņa arī pastāstīja, ka Dumidors ir steidzami izsaukts uz Londonu, Burvestību ministriju. Saprotot, ka vēstule Dumidoram ir bijusi viltus, lai dabūtu viņu projām no Cūkkārpas, trijotne kala plānus, kā novērst Strupa veikto akmens zādzību. Viņi steidzās sasniegt akmeni pirmie, apejot akmeni sargājošo drošības sistēmu, kas sastāv no sarežģītiem maģiskajiem uzdevumiem, kurus izveidojuši skolas mācībspēki. Trijotne kopīgi tika cauri pārbaudījumu istabām, pateicoties Hermiones izmantotajai loģikai un talantam un Rona šaha spēlētprasmei, līdz beidzot Harijs pēdējo kambari sasniedza viens pats. Tur viņš atklāja, ka gļēvais profesors Drebelis, nevis Strups, ir tas, kurš cenšas nozagt akmeni; Strups visu laiku ir centies pasargāt Hariju no Drebeļa. Pēdējais šķērslis, kas sargā akmeni, ir Sagli spogulis un, skatoties spogulī, akmens iekrita Harijam kabatā. Harijs cīnījās ar Drebeli un otro reizi izdzīvoja pēc sadursmes ar Lordu Voldemortu, kurš ir iemiesojies Drebelī un parādās kā briesmīga seja uz Drebeļa pakauša. Voldemorts izstāstīja Harijam, ka Lilija Potere ir mirusi, aizsargājot dēlu - Hariju. Drebelis cieta mokošas sāpes, kad pieskāras Harija ādai, un arī Harija rēta neizturami sāpēja, jo viņš bija tik tuvu Lordam Voldemortam. Dumidors ieradās pēdējā brīdī, lai izglābtu Hariju. Tad Voldemorts atstāja Drebeli, kurš nobeigumā mirst.
Dumidors apstiprināja Harijam, ka Lilija nomira, aizstāvot Hariju, kurš tobrīd bija zīdainis. Viņas nesavtīgā un mīlošā upurēšanās radījusi Harijam senu maģisku aizsardzību pret Voldemorta lāstiem un neļauj Voldemortam pieskarties Harijam, neizciešot nepanesamas sāpes. Dumidors arī izstāstīja, ka Filozofu akmens ir iznīcīnāts, lai Voldemorts vairs to nevarētu nozagt. Kad Harijs jautāja, kāpēc Voldemorts viņu kā zīdaini ir centies nogalināt, Dumidors to apsolīja Harijam izstāstīt, kad viņš būs vecāks.[2]
Mācību gada noslēguma svinībās, kur Harijs tika uzņemts kā varonis, punktu sacensībā starp skolas torņiem Grifidors bija pēdējā vietā. Taču Dumidors pēdējā brīdī piešķīra papildus punktus Harijam, Ronam, Hermionei un Nevilam, tādējādi Grifidors ieguva Skolas kausu, pārtraucot Slīdeņa sešu gadu uzvaru sēriju.

--------------------------------------------------------------------------------------------------------------

Akadēmiskā Dzīve ir reizi gadā latviešu valodā publicēts starpdisciplinārs žurnāls akadēmiskajai kopienai un citiem ieinteresētajiem par Latvijai un starptautiski nozīmīgiem zinātnes, kultūras un sabiedriskiem jautājumiem, kas jau ir kļuvuši vai kļūst par zinātņu un kultūras vēsturi. Žurnāls publicē oriģinālu, anonīmi recenzētu zinātniskās izpētes darbu rezultātus zinātnes vēstures, humanitāro un sociālo zinātņu jomās, kā arī jaunāko zinātnisku monogrāfiju, nozīmīgu Latvijas zinātnes un kultūras notikumu apskatus.



--------------------------------------------------------------------------------------------------------------
Zinātniskajā izdevumā Arheoloģija un etnogrāfija tiek publicēti raksti par Latvijas teritorijas un Baltijas jūras reģiona arheoloģiju, bioarheoloģiju un etnogrāfiju, tostarp arī starpdisciplināri pētījumi. Rakstu krājumu izdod LU Latvijas vēstures institūts, bet rakstu autoru loks vienmēr ir bijis plašāks. Izdevumam ir starptautiska redkolēģija, iesniegtie raksti tiek anonīmi recenzēti. Izdevums ar dažādu regularitāti iznāk kopš 1957. gada. Daudzo pastāvēšanas gadu garumā tam bijusi nozīmīga loma ne tikai zinātnisko pētījumu publicitātes nodrošināšanā, bet arī Latvijas arheoloģiskā mantojuma un tradicionālās kultūras vērtību popularizēšanā.

---------------------------------------------------------------------------------------------------------------
Neviens tieši nezina, kad cilvēki pirmo reizi sāka uzkrāt zināšanas par dabu. Zinātnieki un vēsturnieki uzskata, ka cilvēki vispirms pieradināja dažādus mājdzīvniekus un sāka audzēt kultūraugus, un tikai pēc tam sāka to izpēti. Ir atrastas liecības, ka asīriešiem un babiloniešiem bija zināšanas lauksaimniecībā un medicīnā jau ap 3500. gadu p.m.ē. Līdz 2500. gadam p.m.ē. šīs zināšanas jau bija izplatījušās tālāk uz lielajām civilizācijām kā uz Seno Ķīnu, Seno Ēģipti un Seno Indiju.

Ernsta Hekela "Dzīvības koks" (1879).
Lai gan bioloģija kā vienota un saskaņota zinātne radās tikai 19. gadsimtā, tās pirmsākumi ir meklējami antīkajā pasaulē. Aptuveni 500. gadus p.m.ē. grieķis Alkmaions ir veicis dzīvnieku sekcijas, un bija pirmais, kas aprakstīja acis un ausis.[4] Savukārt Hipokrats domāja, ka dievišķais nekad nevar būt par iemeslu slimībām, jo to cēloņi ir jāmeklē organismā.
Bioloģijas pirmsākumu ziedu laiki bija sengrieķu filozofa Aristoteļa dzīves laikā (384-322 p.m.ē.). Viņš aprakstīja vairāk nekā 500 dzīvnieku sugas. Līdz ar to viņu var uzskatīt par zooloģijas "tēvu".[4] Jau antīkajā pasaulē viens no centrālajiem jautājumiem dabas izzināšanā bija dzīvības rašanās, piemēram, Aristotelis uzskatīja, ka zivis veidojas no dūņām.[4] Šī hipotēze bija vispārpieņemta līdz pat 17. gadsimtam.[4] Aristoteļa skolnieks Teofrasts kļuva par botānikas pamatlicēju, jo viņš aizrāvās ar augu valsts novērojumiem, aprakstot ap 500 augu sugām.
1. gadsimtā grieķu ārsts Dioskorīds pievērsa uzmanību ārstniecības augu aprakstīšanai, tādēļ viņš tiek uzskatīts par farmakoloģijas pamatlicēju. Savukārt romiešu ārsts Galēns (ap 129-199) nodarbojās ar dažādu orgānu funkciju pētīšanu, piemēram ar urīnvadu sistēmas izpēti. Līdz 17. gadsimtam viņu darbi bija ārstu galvenās rokasgrāmatas.
Antīkajos darbos izteiktās domas tālāk attīstīja viduslaiku musulmaņu ārsti un zinātnieki kā Al-Džāhizs, Avicenna, Ibn Zuhrs, Ibn Al-Baitars un Ibn al-Nafiss.
17. gadsimtā angļu zinātnieks Roberts Huks ar jaunizgudroto mikroskopu atklāja, ka organismus veido šūnas.
1953. gadā angļu ģenētiķis Frānsiss Kriks un amerikāņu bioķīmiķis Džeimss Votsons atklāja dezoksiribonukleīnskābes (DNS) struktūru.
Ilgu laiku bioloģija uzskatīta vienīgi par aprakstošu zinātni, taču laika gaitā tika atklātas nozīmīgas teorētiskas likumsakarības, kas ļāva labāk izprast dzīvību. Līdz ar to izveidojās dažādas bioloģijas nozares un ciešāka kļuva bioloģijas saistība ar citām dabas zinātnēm (ar ķīmiju, fiziku).
Modernās bioloģijas pamati
Lielākā daļa no modernās bioloģijas ietver piecus vienojošus principus: šūnu teoriju, evolūciju, ģenētiku, homeostāzi un enerģiju.

Izmantojot mikroskopu, var saskatīt šūnas.
Šūnu teorija nosaka, ka šūna ir dzīvības pamatvienība, un ka visas dzīvas būtnes sastāv no vienas vai vairākām šūnām. Jaunas šūnas rodas tām daloties. Šūna tiek arī uzskatīta par pamatvienību daudzos patoloģiskos procesos.[8] Šūnas nodrošina vielmaiņu, kā arī tās satur iedzimto informāciju (DNS), kas tiek nodota no šūnas šūnai dalīšanās laikā.
Datorzinātne pēta informācijas un skaitļošanas teorētiskos pamatus, kā arī praktiskas metodes teorētisko pamatu ieviešanā un lietošanā datorsistēmās.[1][2][3]
Datorzinātne nereti tiek jaukta ar nozarēm, kurās noris darbs ar datoru, piemēram, informācijas tehnoloģijām, — tiek domāts, ka tā ir saistīta ar tādām nodarbēm kā datorspēļu spēlēšana, interneta pārlūkošana vai rakstīšana ar teksta redaktoru.[4] Nīderlandes datorzinātnieks Edsgers Deikstra ir teicis: "Datorzinātne ir par datoriem tikpat, cik astronomija ir par teleskopiem",[5] tā norādot, ka dators ir vien instruments, ar kuru strādā datorzinātnieki.
Organizācija CSAB, kura atbild par datorzinātnes studiju programmu akreditāciju ASV un citur pasaulē, ir noteikusi četras datorzinātnes pamata sastāvdaļas:[6]
skaitļošanas teorija;
algoritmi un datu struktūras
programmēšanas metodoloģija un valodas
datoru uzbūves elementi un arhitektūra.
Latvijā[labot šo sadaļu | labot pirmkodu]
Pēc Jāņa Zutera, Latvijas Universitāte Datorikas fakultāte profesora, datorzinātne var iedalīt 12 galvenajās sadaļās:  Algoritmi un datu struktūras, Programmēšanas valodas, Datoru arhitektūra. Operētājsistēmas un datortīkli. Programmatūras izstrāde. Datu bāzes un informācijas meklēšana. Mākslīgais intelekts un robotu tehnika. Datorgrafika. Cilvēka un datora sadarbība. Skaitļošanas matemātika. Lietišķā informātika. Bioinformātika.
Latvijas Universitātes Datorikas fakultātes datorzinātņu bakalaura studiju programmā obligātajā daļā iekļauti šādi kursi: Programmēšana, Datu struktūras un pamatalgoritmi, Datorsistēmu uzbūve, Datubāzes, Internets, tīkla etiķete un tiesiskais regulējums, Formālās gramatikas, Diskrētā matemātika, Matemātiskā analīze, Varbūtību teorija un matemātiskā statistika, Datubāzes pārvaldības sistēmas, Programmēšanas valodas, Automātu teorija, Algebra, Programminženierija, Nozares tiesību pamati, standarti, Darba aizsardzība un ergonomika, Formālās specifikācijas, Fizika, Operētājsistēmas.
----------------------------------------------------------------------------------------------------------
Tā atklāj un apraksta pagātnes notikumus, un noskaidro arī kopsakaru pagātnes norisēm.
Vēstures pētniecība galvenokārt tiek balstīta uz dažādiem vēstures avotiem (rakstveida liecības, mutvārdu mantojums, senlietas, ekoloģiskie marķieri un citi). Savukārt pašas vēstures zinātnes (teoriju attīstību, skolu koncepciju utt.) pētniecību dēvē par historiogrāfiju.
Viens no galvenajiem strukturizācijas kritērijiem vēsturē ir laiks. Agrīno cilvēces vēsturi pieņemts dalīt trīs laikmetos — akmens, bronzas un dzelzs laikmetā. Pirmais šādu dalījumu 1836. gadā piedāvājis dāņu antikvārs Kristiāns Jurgensens Tomsens (1788—1865). Šāds hronoloģisks dalījums ļauj izsekot cilvēces attīstībai, atkarībā no konkrētās civilizācijas tehniskā līmeņa. Taču šī trīs laikmetu hronoloģija nav saistīta ar fizisko laiku kā tādu. Dažādas civilizācijas, kuras dzīvoja vienlaicīgi dažādos reģionos, bet raksturojās ar atšķirīgu attīstības līmeni, var tikt attiecinātas uz dažādiem laikmetiem.
Pastāv arī cita pieeja vēstures periodizācijā. To var iedalīt divos lielos posmos — aizvēsturē un vēsturiskajā laikmetā, atkarībā no vēsturiskajiem rakstītajiem avotiem. Par tik, par cik senatnē rakstītās liecības un novērojumi ļauj rekonstruēt attiecīgā laika notikumus, to pieņemts saukt par vēsturisko laikmetu. Tomēr, cilvēces attīstība notika arī tūkstošiem gadu pirms rakstības izgudrošanas un ieviešanas. Tas gan nenozīmē, ka nebūtu iespējams neko izdibināt par šo laikmetu. Savākt faktus par vissenākajiem notikumiem ļauj arheoloģija. Arheoloģiskās liecības ir daudz neprecīzāks informācijas avots par rakstītiem materiāliem un vēstures tecējumu daudzos gadījumos ir iespējams noteikt visai aptuveni. Tādēļ to pieņemts apzīmēt par aizvēsturi.
Ja skatām cilvēces vēsturi kopumā, tad aizvēstures un vēstures mija attiecināma uz IV gadu tūkstoša beigām p.m.ē, kad sāka parādīties pirmie ar zināšanām saistītie jaunievedumi. Proti, rakstītie avoti — šumeru ķīļu raksts, ēģiptiešu hieroglifi u.c. Jāatzīmē, ka arī šajā gadījumā aizvēstures pāreja vēsturē attiecināma tikai uz tām teritorijām un to apdzīvojušām tautām, kur senie raksti tika atrasti. Citām tautām no aizvēstures iekļūšana vēsturē datējama vēlākos gadsimtos. Piemēram, Baltijas un Latvijas teritorijas apdzīvojošām tautām vēsture tās periodizācijas izpratnē sākas tikai mūsu ēras XI—XII gadsimtā, kad sāka parādīties pirmās hronikas par Baltijas zemēm un tautām.Latvijas teritorijā rakstība ienāk reizē ar viduslaikiem, līdz ar to var pieņemt, ka Latvijā nav bijuši senie laiki, jo tie sākas ar rakstības parādīšanos un beidzas ar viduslaikiem.
Vēstures literatūrā figurē arī citas vēstures periodu klasifikācijas.


Kaut arī vēstures fakti paši par sevi ir bezkaislīgi, ir ļoti plašas iespējas tos traktēt, atkarībā no autora simpātijām, politiskās pārliecības, interesēm un zināšanu līmeņa. Vēsturnieku grupas, kurās pieņemts līdzīgs traktējums, notiek savstarpēja sadarbība un domu apmaiņa, pieņemts dēvēt par "vēsturnieku skolām".
Kā arī virzieni, kas iziet ārpus skolu rāmjiem, piemēram Revizionisms, vai diskusijas, kuras kļūst tik apjomīgas, ka veido jau atsevišķu historiografijas segmentu, piemēram, Vēsturnieku strīds.
Reģioni
Tā kā faktu materiāls ir milzīgs, bet kultūras, mentalitātes un civilizācijas atšķirības dažādās zemeslodes vietās un laikos ievērojamas, vēsturnieki specializējas kāda konkrēta reģiona vēstures pētniecībā, piemēram: Latvijas vēsture, Eiropas vēsture, Āzijas vēsture.
----------------------------------------------------------------------------------------------------------



Universum — C. Flammarion, Woodcut, Paris 1888, Coloration : Heikenwaelder Hugo, Wien 1998.
Visums jeb Universs ir viss laiktelpas kontinuums, kurā mēs pastāvam, ieskaitot visu tajā atrodošos matēriju un enerģiju. Citā definējumā tā ir laiktelpas daļa, ko jebkādiem cilvēkam pieejamiem līdzekļiem iespējams novērot (Metagalaktika). Līdz aptuveni 20. gadsimta vidum populārāka bija pirmā no šīm definīcijām, taču tagad ar terminu novērojamais Visums saprot tieši otro definīciju, jo nav iespējams eksperimentāli pārbaudīt, vai tas, kas atrodas aiz novērojamās laiktelpas robežām, atbilst paredzējumiem. Tam nav arī nozīmes fizikas teoriju izveidē. Ar Visuma pētniecību nodarbojas kosmoloģija, kas attīstījusies no fizikas un astronomijas. Teorētiskās kosmoloģijas pārstāvji uzskata, ka šādi ierobežojumi nepastāv vai tos iespējams bez nopietnām sekām pārkāpt, savukārt novērošanas kosmoloģijas pārstāvji uzsver, ka pilnīgi novērojumi nav iespējami, ja fizika vēlas saglabāt vismaz salīdzinošu objektivitāti.
Novērojamo Visumu mēdz saukt arī par zināmo Visumu, redzamo Visumu vai mūsu Visumu. Visu eksistējošo mēdz dēvēt arī par pasauli vai kosmosu. Lai arī mūsdienās "pasaule" gandrīz visās valodās pamatā nozīmē "Zeme", agrāk šo vārdu lietoja, lai apzīmētu visu pastāvošo.
Visuma lielums nav zināms, iespējams, tas ir bezgalīgs. Lai gan Visums ir ļoti liels, vienīgā zināmā vieta, kur eksistē dzīvība, ir planēta Zeme.
Ar mūsdienu tehnoloģijām cilvēkiem ir ļauts kosmosā ieskatīties apmēram desmit miljardu gaismas gadu attālumā. Gaismai ir nepieciešams laiks, lai tā no kosmosa objektiem nokļūtu līdz Zemei, tādēļ objekti redzami tādi, kādi tie bijuši tālā pagātnē.
Etimoloģija
Vārds Visums ir cēlies no latviešu valodas vārda viss, kas norāda to, ka Visums ir viss, kas ir ap mums apkārt. Savukārt Visuma sinonīms Universs ir cēlies no latīņu valodas vārda universum. Šo vārdu, lai apzīmētu visu apkārtējo, pirmais lietoja romiešu filozofs Cicerons.

Daļa no Visuma, kura nofotografēta no Habla teleskopa
Mūsdienu kosmoloģija uzskata, ka Visuma sākums bijis Lielais Sprādziens, kas notika apmēram pirms 10—15 miljardiem gadu. Pēc šī modeļa Visuma vecums varētu būt aptuveni 13,7 miljardi gadu. Par Lielā Sprādziena modeļa pareizības pierādījumu tiek uzskatīts fakts, ka, jo tālāk kāda galaktika atrodas no mūsējās, jo ātrāk tā šķiet attālināmies. Tādējādi Lielais Sprādziens vēl nav beidzies — Visums turpina izplesties. Sākumā Visums bija ļoti blīvs, karsts un sastāvēja tikai no sīkām daļiņām — elementārdaļiņām. Visumam izplešoties, tas pamazām atdzisa un tajā sāka veidoties gāzes — hēlijs un ūdeņradis, tas viss notika Visuma pastāvēšanas pirmajās minūtēs. Miljoniem gadu vēlāk Visums bija tik tālu atdzisis, ka no gāzēm sāka veidoties sablīvējumi. Miljardiem gadu vēlāk no sablīvējumiem sāka veidoties galaktikas. Pēc tam galaktikās sāka veidoties zvaigznes.
Viedokļi par to, vai Visumam ir galīgs izmērs, atšķiras, toties ir pilnīgi skaidrs, ka tāds ir novērojamajam Visumam. Novērojamajā Visumā ir apmēram 7×1022 zvaigžņu, kas veido aptuveni 1010 galaktiku, kas savukārt veido galaktiku kopas un superkopas.
Balstoties tikai uz novērojumiem, jāsecina, ka mēs atrodamies Visuma centrā, jo visos virzienos galaktikas no mums attālinās ar aptuveni vienādu ātrumu. Tomēr jāņem vērā, ka pie šāda secinājuma novērotājs nonāktu arī tad, ja viņš atrastos jebkur citur Visumā.

Visuma reliktstarojuma fons attēlots 2012. gadā pēc 9 gadu ilgiem WMAP mērījumiem
Visums satur 4,9 % matērijas, 26,8 % tumšās matērijas un 68,3 % tumšās enerģijas. Tātad 95% Visuma veido mums pavisam nepazīstama matērija un enerģija.Visuma nākotne[labot šo sadaļu | labot pirmkodu]
Atkarībā no vidējā matērijas un enerģijas blīvuma Visums vai nu turpinās izplesties bezgalīgi, vai arī gravitācijas spēka rezultātā izplešanās palēnināsies un Visums ar laiku sabruks līdz savam sākotnējam stāvoklim (iespējams, visa matērija sabruks līdz punkta — vai katrā ziņā ļoti maziem — izmēriem). Tomēr pēc tā visa var atkal atkārtoties Visuma izplešanās. Bet, ja Visums turpinās izplesties, tad zvaigznes izstaros visu savu enerģiju un izdzisīs. Tad Visums sastāvēs no melniem ķermeņiem, starp kuriem būs bezgalīgi lieli attālumi, kas tikai pieaugs Visuma izplešanās dēļ.
Pašreizējie pētījumi gan rāda, ka Visums drīzāk turpina izplesties un ka šis izplešanās ātrums pieaug, nevis sarūk.



-----------------------------------------------------------------------------------------------------------
Fabula (latīņu: fabula — ‘vēstījums’, ‘stāsts’) ir sižeta atklāšanas līdzeklis, kas palīdz noskaidrot notikumu secību un saprast mērķus, kādi bijuši rakstniekam un ir neaizvietojams prozas literatūras paņēmiens. Tā bija viena no vecākajām domāšanas formām un viens no senākajiem vārda mākslas žanriem.[1] Fabulā visbiežāk tēlots kāds dzīvnieks, kas darbojas cilvēkam pierastā vidē. Bieži vien fabulas nobeigumā dota pamācība jeb morāle.
Fabulām ir divas nozīmes: Pirmajā nozīmē neliela apjoma alegorisks daiļdarbs dzejā, retāk prozā, ar pamācošu, satīrisku vai ironisku saturu. Plaši pazīstamas Ēzopa, Lafontēna fabulas.
Otrajā nozīmē — mākslas darbā attēloto notikumu izklāsts to hronoloģiskā secībā. Fabula cieši saistīta ar sižetu: tādā mākslas darbā, kurā notikumi attēloti to hronoloģiskajā secībā, abi šie jēdzieni sakrīt.
Fabulas dzimtene bija Senā Grieķija 8.—6. gs. p.m.ē. Grieķijā fabula ap 4. gs. p.m.ē kļuva par mācību literatūru. Vēlāk arī Francijā un Krievijā fabulas izmantoja kā līdzekli bērnu audzināšanā. Arī Latvijā 18. gs. beigās mācību grāmatās parādās Vecā Stendera pasakas, kuru pamatā ir Ēzopa un Lafontēna fabulas. Dažas fabulas pilnīgi folklorizējušās un kā tautas pasakas vēlāk tika iekļautas Anša Lerha-Puškaita un Pētera Šmita krājumos.[2]
--------------------------------------------------------------------------------------------------------------

"Romeo un Džuljeta" (angļu: Romeo and Juliet) ir angļu dramaturga Viljama Šekspīra traģēdija."Romeo un Džuljeta" ir viena no pazīstamākajām V. Šekspīra lugām un viņa pirmā traģēdija. Lugas notikumi risinās Itālijas pilsētās Veronā un Mantujā 15. gadsimtā. Tā stāsta par diviem mīlētājiem, kuri nāk no savstarpēji naidīgām dzimtām Monteki un Kapuleti. Pēc abu mīlētāju nāves naids ģimeņu starpā beidzas.
Lugas sižets ir balstīts uz senu itāļu leģendu. Tās sacerēšanas laiks nav precīzi zināms, taču, spriežot pēc lugas notikumiem un citiem avotiem, luga, iespējams, ir sarakstīta starp 1591. un 1595. gadu. Luga "Romeo un Džuljeta" pirmo reizi tika publicēta 1597. gadā.
Darba sižets vairākas reizes ir ticis izmantots filmās, mūziklos, operās, izrādēs. 20. gadsimtā ir iznākušas divas uz lugas notikumiem balstītas filmas (1936. gadā un 1996. gadā "Romeo + Džuljeta"), kā arī 1950. gadu mūzikls "Vestsaidas stāsts" (West Side Story).
----------------------------------------------------------------------------------------------

Skola ir mācību un audzināšanas iestāde, kur skolotāji apmāca skolēnus. Parasti ar jēdzienu "skola" apzīmē iestādes, kur apgūst zemākās, vidējās vispārējās un speciālās programmas. Ir sākumskolas, pamatskolas, vidusskolas, ģimnāzijas, profesionālās skolas un speciālās skolas.[1] Augstākā līmeņa zinības apgūst augstskolās, kuru darbības principi tomēr atšķiras.
Viens no mūsdienās populāriem veidiem, kā cīnīties ar sociālo nevienlīdzību, ir skolās ieviest iekļaujošo izglītību[2]. Skolās, kurās ir iekļaujošā izglītība, visi bērni mācās kopā, piemēram, vienā skolā tiek apvienota vispārējās izglītības iestāde ar speciālās izglītības iestādi.
Mūsdienās vairumā valstu bērni dodas uz skolu apgūt pamatzināšanas, kuras viņiem būtu nepieciešams zināt, lai varētu pilnvērtīgi dzīvot pēc skolas absolvēšanas. Parasti šīs pamatlietas tiek apgūtas dažādos mācību priekšmetos. Katrā mācību priekšmetā tiek iegūtas citādas zināšanas. Piemēram, Latvijas skolās tiek pasniegta latviešu valoda, angļu valoda, krievu vai vācu valoda, literatūra, matemātika, ķīmija, fizika, bioloģija, ģeogrāfija, vēsture, ekonomika, informātika, mūzika, vizuālā māksla, mājturība un citi priekšmeti. Parasti katram priekšmetam tiek atvēlēta sava klase, kur tas tiek mācīts.
Mācības skolās notiek stundu laikā, kad tiek pievērsta uzmanība tikai vienam mācību priekšmetam. Starp stundām ir starpbrīdis, kuru laikā skolēniem tiek dots atslodzes brīdis.
Mācību gada garums dažādās valstīs ir atšķirīgs, bet tikpat kā visur starp tiem ir vasaras brīvlaiks.
Skolēnu zināšanu līmenis parasti tiek vērtēts ar atzīmi. Dažādās valstīs vērtēšanas sistēma ir atšķirīga, piemēram, Krievijā skolēnu zināšanas tiek vērtētas ar skaitli no 2 līdz 5 (piecinieks ir augstākais novērtējums; retos gadījumos izmanto arī 0 un 1), Vācijā ir otrādi (ja tiek novērtēts ar mazāku skaitli, piemēram, ar vieninieku, tad ir augstāks vērtējums), Amerikas Savienotajās Valstīs izmanto burtus (augstākais vērtējums ir A, bet zemākais alfabēta secībā ir F).
Šis raksts ir par mācību iestādi. Par citām jēdziena Skola nozīmēm skatīt nozīmju atdalīšanas lapu.


Klase vienā no Vācijas skolām 1930. gados
Skola ir mācību un audzināšanas iestāde, kur skolotāji apmāca skolēnus. Parasti ar jēdzienu "skola" apzīmē iestādes, kur apgūst zemākās, vidējās vispārējās un speciālās programmas. Ir sākumskolas, pamatskolas, vidusskolas, ģimnāzijas, profesionālās skolas un speciālās skolas.[1] Augstākā līmeņa zinības apgūst augstskolās, kuru darbības principi tomēr atšķiras.
Viens no mūsdienās populāriem veidiem, kā cīnīties ar sociālo nevienlīdzību, ir skolās ieviest iekļaujošo izglītību[2]. Skolās, kurās ir iekļaujošā izglītība, visi bērni mācās kopā, piemēram, vienā skolā tiek apvienota vispārējās izglītības iestāde ar speciālās izglītības iestādi.
Mūsdienās vairumā valstu bērni dodas uz skolu apgūt pamatzināšanas, kuras viņiem būtu nepieciešams zināt, lai varētu pilnvērtīgi dzīvot pēc skolas absolvēšanas. Parasti šīs pamatlietas tiek apgūtas dažādos mācību priekšmetos. Katrā mācību priekšmetā tiek iegūtas citādas zināšanas. Piemēram, Latvijas skolās tiek pasniegta latviešu valoda, angļu valoda, krievu vai vācu valoda, literatūra, matemātika, ķīmija, fizika, bioloģija, ģeogrāfija, vēsture, ekonomika, informātika, mūzika, vizuālā māksla, mājturība un citi priekšmeti. Parasti katram priekšmetam tiek atvēlēta sava klase, kur tas tiek mācīts.
Pēc izglītības satura skolas iedala vispārizglītojošajās un profesionālajās skolās. Dažādu skolu veidu uzskaitījums:

Mācības
Skolēni zem klajas debess apgūst zinības netālu no Afganistānas pilsētas Gardīzas
Mācības skolās notiek stundu laikā, kad tiek pievērsta uzmanība tikai vienam mācību priekšmetam. Starp stundām ir starpbrīdis, kuru laikā skolēniem tiek dots atslodzes brīdis.
Mācību gada garums dažādās valstīs ir atšķirīgs, bet tikpat kā visur starp tiem ir vasaras brīvlaiks.
Skolēnu zināšanu līmenis parasti tiek vērtēts ar atzīmi. Dažādās valstīs vērtēšanas sistēma ir atšķirīga, piemēram, Krievijā skolēnu zināšanas tiek vērtētas ar skaitli no 2 līdz 5 (piecinieks ir augstākais novērtējums; retos gadījumos izmanto arī 0 un 1), Vācijā ir otrādi (ja tiek novērtēts ar mazāku skaitli, piemēram, ar vieninieku, tad ir augstāks vērtējums), Amerikas Savienotajās Valstīs izmanto burtus (augstākais vērtējums ir A, bet zemākais alfabēta secībā ir F).Vienas mācību stundas garums Latvijas skolās ir 40 minūtes, bet starpbrīži starp tiem — 10 minūtes, izņemot pusdienu pārtraukumus, kuri ir ilgāki. Vienā dienā skolēnam slodze nevar būt lielāka par 8 mācību stundām. Mācību gads sākas 1. septembrī un beidzas 31. maijā. Vasaras brīvlaiks ir trīs mēneši — jūnijs, jūlijs un augusts. Skolēniem ir arī rudens brīvlaiks (1 nedēļa), ziemas brīvlaiks (2 nedēļas) un pavasara brīvlaiks (1 nedēļa), kuru sākumi un beigas katru gadu mainās. To nosaka Latvijas Izglītības un Zinātnes Ministrija.[3]
Pirmās skolas mūsdienu Latvijas teritorijā tika izveidotas 13. gadsimtā, tajās mācījās vācu muižnieku bērni. Skolas latviešu bērniem radās 16. gadsimta beigās. 17. gs. beigās Vidzemē savu darbu uzsāka draudžu skolas. 19. gadsimta otrajā pusē Latvijā tika dibinātas pirmās augstskolas.

----------------------------------------------------------------------------------------------------------
Valoda ir artikulētu zīmju kopums, cilvēku sazināšanās līdzeklis.[1] Valodas galvenā funkcija ir informācijas un domu apmaiņa. Izmantojot valodu, mēs domājam un iegūstam informāciju (lasot grāmatas, skatoties kinofilmas, klausoties radio). Tā ir valodas domāšanas un informācijas iegūšanas funkcija. Izmantojot valodu, tiek nosaukti priekšmeti, darbības, parādības un pazīmes. Tā ir valodas nosaucošā funkcija. Valodai ir arī emocionālā funkcija, un ar to var paust emocijas: prieku, sarūgtinājumu un pārdzīvojumu.

Valodas filozofija ir viena no galvenajām pētniecības jomām mūsdienu rietumu filozofijā. Šajā jomā mēģina izprast, kā valoda ir veidota un lietota, un, galu galā, kas ir valoda. Īpaša pieeja tradicionālajām filozofijas problēmām, pievēršot uzmanību vārdu lietojumam ikdienā, ir ikdienas valodas filozofija. Galvenās problēmas, ko apskata valodas filozofijā, ir vārdu nozīme, valodas lietošana (konteksts), valodas izzināšana un attiecības starp valodu un īstenību.

Teorijas par valodas izcelsmi ir daudz un dažādas. Par to zinātnieki spriež jau vairākus gadsimtus. Pie vienotas valodas izcelsmes teorijas zinātnieki nav nonākuši. Galvenā problēma ir tiešu pierādījumu trūkums.

Zinātni par cilvēku valodu, tās īpašībām, uzbūvi, funkcionēšanu un attīstību sauc par valodniecību. Izšķir vispārējo un konkrēto valodniecību (pētī kādu valodu, valodu grupu vai saimi). Tradicionāli valodniecību veido semantika, sintakse un fonoloģija,[2] bet valodas sistēmas līmeņus un apakšsistēmas pēta arī fonētika, gramatika, leksikoloģija, frazeoloģija, stilistika, valodas attīstību aplūko valodas vēsture, etimoloģija, valodas funkcionēšanu sabiedrībā — dialektoloģija, sociolingvistika un citas nozares.


Pasaulē ir vairāk nekā 7000 dzīvu valodu.[3] Gandrīz 400 valodu pratēju skaits pārsniedz miljonu, savukārt aptuveni 55% no visām valodām prot mazāk nekā 10 tūkstoši cilvēku.[3] Pēc pratēju skaita kā dzimtās valodas lielākās ir ķīniešu valoda (makrovaloda, 1197 miljoni), spāņu valoda (414 miljoni), angļu valoda (335 miljoni), hindi (260 miljoni) un arābu valoda (makrovaloda, 237 miljoni).[3]
Pēc kopējā pratēju skaita lielākās valodas ir angļu valoda (1,348 miljardi), mandarīnu valoda (1,120 miljardi), hindi (600 miljoni), spāņu valoda (543 miljoni) un arābu valoda (274 miljoni).
Valodas tiek grupētas valodu saimēs pēc to kopējā priekšteča (pirmvalodas). Lielākās valodu saimes ir indoeiropiešu valodas (runā 45% no pasaules iedzīvotājiem), sinotibetiešu valodas (22%), Nigēras–Kongo valodas (6,4%), afroaziātu valodas (6,0%) un austronēziešu valodas (5,9%).
------------------------------------------------------------------------------------------------------------------------------
Cilvēki (Homo) ir cilvēkpērtiķu dzimtas (Hominidae) ģints, kurā ir iekļauts mūsdienu cilvēks (H. sapiens) un tā tuvākās ģenētiski radniecīgās sugas, kuras visas mūsdienās ir izmirušas. Neandertālietis (H. neanderthalensis) izmira pirms 24 000 gadu, bet Floresas cilvēks (H. floresiensis) dzīvoja vēl pirms 12 000 gadiem. Mūsdienās cilvēka tuvākie dzīvojošie radinieki ir cilvēkpērtiķi — šimpanzes un gorillas.
Vārds homo latīņu valodā nozīmē "cilvēks".
Ģints ir izveidojusies pirms apmēram 2,3—2,4 miljoniem gadu.[1][2] Iespējams, australopitēkiem un cilvēkiem bija kopīgi priekšteči. No šāda kopīga priekšteča varbūt cēlies prasmīgais cilvēks (Homo habilis). Zinātnieki izvirzījuši arī hipotēzi, ka dažas australopitēku sugas (brīnumainais australopitēks (Australopithecus garhi), avotu australopitēks (Australopithecus sediba), Āfrikas australopitēks (Australopithecus africanus) un Afāras australopitēks (Australopithecus afarensis)) ir tiešas cilvēku (Homo) līnijas pēcteces.[3][4] Katrai no šīm minētajām sugām piemīt kādas īpašības, kas ir kopīgas ar cilvēku ģinti, bet zinātniekiem nav atbildes, kas bija cilvēku ģints priekšteči.
Visievērojamākā fizioloģiskā atšķirība starp australopitēkiem un senākajām cilvēku sugām ir galvaskausa apjoms un tā attīstība. Salīdzinoši australopitēka (Australopithecus garhi) smadzeņu apjoms ir 450 cm³, bet prasmīgajam cilvēkam 600 cm³. Cilvēku smadzeņu apjoms 0,6 miljonu gadu laikā dubultojās: prasmīgajam cilvēkam sekoja strādājošais cilvēks (Homo ergaster) un stāvus ejošais cilvēks (Homo erectus), tad Heidelbergas cilvēks (Homo heidelbergensis), kura galvaskausa apjoms jau sasniedz mūsdienu cilvēka galvaskausa apjomu.
Cilvēku ģints ir cieši saistīta ar darba rīku lietošanu. Senākais akmens darba rīks ir atrasts Etiopijā, un tas bijis izgatavots pirms 3,39 miljoniem gadu.[5]
------------------------------------------------------------------------------------------------------------------------------
Suns jeb mājas suns (Canis lupus familiaris) ir suņu dzimtas (Canidae) plēsējs, kas ir viena no pelēkā vilka (Canis lupus) pasugām.
Cilvēks pieradināja vienu no pelēkā vilka pasugām apmēram pirms 15 000 gadu Centrālāzijā. Mājas suns ir kļuvis par vienu no populārākajiem un visvairāk izmantotajiem mājdzīvniekiem cilvēces vēsturē. Pieradinātais dzīvnieks ātri kļuva par nozīmīgu cilvēka dzīves daļu visā pasaulē. Piemēram, zinātnieki uzskata, ka bez suņu palīdzības, kas vilka nartas, cilvēki nebūtu šķērsojuši Beringa jūras šaurumu.[1] Ilgo gadu laikā, ko suns pavadījis kopā ar cilvēku, tas ir attīstījis izcilas prāta spējas un spēju interaktīvi komunicēt ar cilvēku. Suņa sociālais raksturs un inteliģence ļauj to izmantot gan medībām, gan citu mājdzīvnieku ganīšanai, gan aizsardzībai, gan cilvēku-invalīdu apkalpošanai,[2] gan vienkārši priekam, gan visdažādākajiem darbiem, kur nepieciešamas suņa iedzimtās spējas.[3] Šobrīd pasaulē ir apmēram 400 miljoni suņu.[4]
Ir ļoti daudzas un dažādas suņu šķirnes, kas atšķiras ar izmēriem, apmatojumu un raksturu. Tās visas ir Canis lupus familiaris un netiek uzskatītas par atsevišķām sugām vai pasugām. Šķirnes ir sākts veidot relatīvi nesen, tikai pirms dažiem simtiem gadu, salīdzinot ar tūkstošiem gadu, ko cilvēks un suns pavadījuši kopā. Pirmsākumos suņu veidošanās un attīstība bija to nejaušas krustošanās rezultāts.
Par suni tiek saukti visi mājas suņi (Canis lupus familiaris). "Suns" latīņu valodā ir "canis", un tas ir devis vārdu visai suņu dzimtai (Canidae), pie kuras pieder visi vilki, lapsas, koijoti un citi suņu dzimtas dzīvnieki. Par suņiem sauc arī suņu ģinti (Canis), kas ietver vilkus, koijotus un šakāļus. Vārds "suns" tiek lietots, lai apzīmētu dažādus savvaļas suņus, kuri nekad nav bijuši mājdzīvnieki, piemēram hiēnsuns, sarkanais suns vai jenotsuns.
Latviešu valodā mājas suņa tēviņu sauc par suni, mātīti par kuci, bet mazuli un jaunu suni līdz gada vecumam par kucēnu.
esākumā mājas suns tika klasificēts kā Canis familiaris un Canis familiaris domesticus (Linnejs, 1758.),[5] tomēr mūsdienās, izmantojot ģenētiskos, ieradumu un rakstura pētījumus, zinātnieki ir secinājuši, ka suns ir pelēkā vilka pasuga (Canis lupus familiaris).[6]
Dažādu valstu zinātnieki ir nonākuši pie vienota slēdziena, ka neviens šobrīd nevar pateikt, kad tieši suns tika pieradināts.[1] Ģenētiskie pētījumi liecina, ka suns ir atdalījies no vilku saimes apmēram pirms 15 000 gadu, tomēr daži zinātnieki uzskata, ka suns dzīvojis kopā ar cilvēku vēl agrāk. Skaitlis 15 000 ir ticams arī tādēļ, ka DNS pētījumi saskan ar arheoloģisko izrakumu liecībām.[1] Tomēr atšķirīgu versiju zinātniekiem ir savi apsvērumi un fakti, kādēļ viņi domā citādi.
Šajā diskusijā liela nozīme ir arheoloģijai. Zinātnieku grupa no Beļģijas 2008. gadā publiskoja zinātniskos pētījumus, kuri tika veikti Beļģijā atrastiem fosiliem, liela izmēra suņa kauliem, kas ir 37 000 gadus veci. Tika noskaidrots, ka dzīvnieks barojies ar zirga, staltbrieža un ziemeļbrieža gaļu. Skeleta izpēte un kaulu atrašanās konteksts lika zinātnieku grupai izvirzīt hipotēzi, ka kauli piederējuši pieradinātam sunim. Pirms beļģu zinātnieku atklājuma vecākie fosilie kauli — liela izmēra suņu galvaskausi bija atrasti Krievijā un Vācijā, tie tika datēti kā 14 000 gadus veci. Mazāka izmēra 12 000 gadus veci suņa kauli tika atrasti Tuvajos Austrumos, bet 8000—10 000 gadus veci kauli atrasti daudzās vietās Eiropā un Āzijā; Vācijā, Francijā un Irākā, alu gleznojumi ar suņiem atklāti Turcijā.[1]
Mūsdienās mājas sunim ir vislielākā dažādība izskatā, izmērā un raksturā, salīdzinot ar pārējiem mājdzīvniekiem, tomēr ģenētiski tie visi ir radinieki pelēkajam vilkam. Suns, lai arī ir draudzīgs mājdzīvnieks, joprojām ir plēsējs un maitēdājs, tam ir labi attīstīta muskulatūra, spēcīgi kauli, un tā fizioloģiskā uzbūve ļauj dzīvniekam būt gan sprinterim, gan maratona skrējējam, tā zobi ir piemēroti kampšanai un plēšanai. Ja suns netiek pareizi audzināts, tas var kļūt par sabiedrībai bīstamu dzīvnieku.[7]
Sunim ir ļoti lielas variācijas izmērā. Vismazākais zināmais suns ir Jorkšīras terjers, kura augstums skaustā ir 6,3 cm, ķermeņa garums 9,5 cm, svars 113 g, vismasīvākais suns ir angļu mastifs, kurš sver 155,6 kg, ķermeņa garums, ieskaitot astes garumu, ir 250 cm,[8] bet vislielākais augumā ir vācu dogs, kura augstums skaustā sasniedz 106,7 cm.[9]
Ja salīdzina suni ar atbilstoša izmēra pelēko vilku, tad sunim ir par 20% mazāks galvaskauss, par 10% mazākas smadzenes un proporcionāli mazāki zobi. Sunim dzīvības funkciju uzturēšanai pietiek ar mazāk kalorijām nekā vilkam. Tā kā vilkam, lai medītu, ir vajadzīgi lieli žokļi un žokļu muskuļi, tad sunim, dzīvojot kopā ar cilvēku, ir samazinājies galvaskauss, žokļi un attiecīgi ir notikusi žokļu muskuļu atrofija, kas sunim radījusi nokareno ausu formu.
Suņa redze ir veidota tā, lai kalpotu sunim kā medniekam. Tā ir nosacīti slikta, redzes asums ir vājāks kā cilvēkam, toties spēja saskatīt kustīgu objektu ir ļoti augsta. Ir pierādīts, ka suņi spēj saskatīt un identificēt savu saimnieku no 1,6 km (vienas jūdzes) attāluma. Kā krēslas stundu mednieki, suņi spēj izmantot savu redzi slikta apgaismojuma situācijā. Tiem ir lielas acu zīlītes, kas uztver visniecīgāko gaismu. Kā lielākā daļa zīdītāju suns redz tikai divas krāsas, tā redze ir līdzīga cilvēkam — daltoniķim, kurš neredz visas krāsas.[10]
Dažādu šķirņu suņiem ir dažādas formas acis, un to redzes leņķis ir atšķirīgs. Šķirnēm ar garu purnu parasti ir ļoti plašs redzes leņķis, to acis ir novietotas abās galvas pusēs, un tie var pārskatīt lielu teritoriju. Dažiem dzinējsuņiem redzes leņķis sasniedz 270° (cilvēkam redzes leņķis ir 180°). Suņiem ar īsu purnu redzes leņķis ir šaurāks, bet to redze paliek centrāla, līdz ar to redzes asums uzlabojas, un to var salīdzināt ar cilvēka redzes asumu. Dažām plato galvu šķirnēm ar īsu purnu redzes leņķis ir tāds pats kā cilvēkam.[10]
Suņa dzirde spēj uztvert skaņas 40—60,000 Hz diapazonā,[11] tas nozīmē, ka suns spēj sadzirdēt daudz augstākas frekvences skaņas nekā cilvēks.[12] Sunim ausis ir kustīgas, līdz ar to tas spēj, pagriežot ausi skaņas virzienā, precīzi noteikt skaņas avotu. Suņa ausi vada 18 vai vairāk muskuļi, kas spēj to pacelt, pagriezt, sašķiebt, nolaist. Suns ātrāk par cilvēku nosaka skaņas avotu, kā arī spēja sadzirdēt skaņu no tāluma tam ir 4 reizes labāka kā cilvēkam.[13]
Suņiem apmatojums mēdz būt divējāds; dubultais kažoks, ko veido mīksta un bieza pavilna, kas nosegta ar stingriem, gludiem akotmatiem (tāds kažoks ir vilkam); vienas kārtas kažoks, ko veido tikai akotmati. Suņu šķirnēm, kas veidojušās aukstajā klimata zonā, parasti ir dubultais kažoks. Suņu apmatojums var būt īss, tādus suņus sauc par īsspalvainiem, vai garš, tādus suņus sauc par garspalvainiem. Ir šķirnes, kurām gandrīz vispār nav apmatojuma, tikai nedaudz uz galvas, kājām un astes, piemēram, Ķīnas cekulainais suns.[14]
Mājas suņu kažoka krāsa var būt ļoti dažāda, ieskaitot kontragaismas kamuflāžas krāsojumu, kas raksturīgs savvaļas dzīvniekiem. Tādam krāsojumam ir raksturīgi, ka mugura ir tumšāka, bet pavēdere gaišāka.[15] Tādā veidā dzīvnieka krāsojums dzēš dabīgā apgaismojuma efektu un vizuāli noslēpj dzīvnieka auguma aprises. Ja dzīvnieks būtu viscaur vienkrāsains, mugura izskatītos gaišāka, jo būtu apgaismota ar dienas gaismu, bet pavēdere tumšāka, jo atrastos ķermeņa ēnā. Bieži gaišāko pavēderi papildina izteikti gaišas krūtis, pazode, svītras uz sāniem.
Mājas sunim ir raksturīga sociālā inteliģence, kas nevienam citam mājdzīvniekam nav tik izteikta. Suņi spēj sociālo uzvedību mācīties divējādi gan "ejot skolā" — suns tiek speciāli mācīts, gan vērojot sev apkārt notiekošo. Visaktīvāk suns apgūst dzīvi savā tuvumā apmēram 8 nedēļu vecumā.[10] Kucēns ļoti ātri mācās no pieaugušajiem suņiem, tādā veidā suns gan neiemācās uzdevumus, ko cilvēks gribētu, lai suns izpilda, bet kucēns iemācās socializēšanos un attiecības.[10] Piemēram, kucēns, kas ir redzējis, kā viņa vecāki velk nartas, 15x ātrāk iemācās vilkt nartas, nekā suns, kas to nekad pirms tam nav redzējis.
Kucēns mācās atdarināt arī cilvēku mīmiku un darbības. Zinātnieki to ir pierādījuši ar eksperimentiem, piemēram, tika veikts eksperiments, ierādot kucēniem, ka bumbiņu rotaļai var dabūt laukā no kastes, nospiežot sviru. Tad bumbiņa tika ielikta atpakaļ kastē, un kucēni tika atstāti ar kasti vieni paši — 3/4 kucēnu nospieda sviru, lai tiktu pie bumbiņas. Suņiem ir arī spējas konkrētus priekšmetus un darbības savienot ar abstraktiem jēdzieniem, citiem vārdiem runājot, sunim var iemācīt valodu, suns spēj izprast arī ļoti komplicētas abstraktas norādes.[10] Piemēram, suņa apbalvojums tika noslēpts zem vairākām kastēm. "Pēdējā kastē"— cilvēks sunim saka priekšā, paklauvējot pa kasti vai tikai norādot ar pirkstu uz to. Suns spēj saprast cilvēka norādi un ātri atrast noslēpto lietu. Šis uzdevums tika veikts arī ar citiem eksperimenta dalībniekiem: šimpanzēm, vilkiem un maziem cilvēkbērniem. Suns uzdevumu veica vislabāk. Zinātnieks Dr. Stenlijs Korens uzskata, ka šī eksperimenta rezultāti pierāda to, ka suņa spēja socializēties ar cilvēku ir daudz augstāka pat par mūsu tuvākajiem radiniekiem — cilvēkpērtiķiem, un šī spēja suņiem ir ģenētiski iedzimta. Tieši šī iedzimtā spēja visbūtiskāk atšķir suni no vilka.
Suns cenšas atdarināt cilvēka smaidu, sunim ir nosacīta humora izjūta, un tas labprāt atsaucas spēlēm un jokiem. Suns spēj plānot limitētas darbības, piemēram, suns spēj apzināti slēpt no cilvēka aizliegtu nodarījumu, nozogot kaulu, to noslēpt un nerādīt cilvēkam, un uzsākt kaula ēšanu tikai pēc tam, kad cilvēks ir pametis telpu.[10]
Suns spēj pieņemt lēmumus un rīkoties. Čīles galvaspilsētā Santjago uz ceļa tika savainots kāds suns, otrs suns izglāba savu draugu no tuvojošās satiksmes, pieliekot visus spēkus, novilka draugu lielceļa malā, kur vēlāk abus izglāba autoceļu patruļas darbinieki.[24]


-------------------------------------------------------------------------------------------------------------------------------



Vārds “kriptogrāfija” burtiski nozīmē “pētījums par slēptā rakstība." Tas nāk no grieķu vārda krypsό2, "slēptsden, noslēpums”; un no grά4εin, graphein, “rakstīšana” vai -logίa, -logia, “pētījums”.1 Praksē tas ir daudz vairāk nekā tas. Kompilētās programmatūras binārās vērtības nulles un vieninieki, kaut kas, kam bieži nepieciešama šifrēšana, diez vai var uzskatīt par "rakstīšanu". Bija jauns vārds kriptogrāfiju, kas jāizgudro šodien, tas droši vien būtu
"Slepenie sakari." No tā izriet, ka, nevis punkts uz pirmo mainīto rakstību kā kriptogrāfijas izcelsmi, mēs jāskatās uz komunikācijas izcelsmi un vispirms zināmas tā izmaiņas jebkurā formā. Vēsturiski tad tu varētu teikt, ka kriptogrāfija ir iebūvēta aizsardzība mehānisms, kā valodas īpašība. Kā jūs redzēsiet šajā nodaļā, galu galā šī atkarība ir arī galīgā, jebkuras kriptogrāfijas sistēmas lielākais vājums, pat manāmi nesalaužams uzlabotais šifrēšanas standarts (AES) sistēma. No unikālas, kulturālas ķermeņa valodas līdz valoda pati par sevi, visiem mūsu saziņas līdzekļiem, tā ir mūsu dabā ir vēlme novērst citus, kas to darītu ar mums
kaitējums no privātas saziņas pārtveršanas (kas varētu būt par viņiem!). Varbūt nekas tik perfekts ilustrē šo faktu kā kriptogrāfijas mākslu. Tā ir, savā mērķim, mākslas forma, kas pilnībā veltīta metodēm tādējādi mēs varam novērst informācijas nokļūšanu
to rokas, kas to izmantotu pret mums: mūsu ienaidniekiem. Kopš sensitīvās valodas, kriptogrāfijas pirmsākumiem ir bijusi komunikācijas sastāvdaļa. Tā ir tikpat veca kā valoda
pati par sevi. Patiesībā varētu argumentēt, ka vēlme un spēja šifrēt saziņu, mainīt ziņojumu
tādā veidā, lai to varētu tikai paredzētais saņēmējs saprast, tā ir iedzimta spēja, kas ir stingri nostiprināta cilvēka genoms. Papildus nepieciešamībai sazināties, tas varētu būt tas, kas noveda pie valodas attīstības pati par sevi. Laika gaitā valodas un dialekti attīstījās, tāpat kā mēs var redzēt ar spāņu, franču, portugāļu un itāļu valodu no kuriem cēlies no latīņu valodas. Cilvēki, kas runā franču valodā ir lielas grūtības saprast cilvēkus, kuri runāt spāņu valodā un otrādi. Latīņu valodas pārpilnība radniecīgie vārdi šajās valodās ir neapstrīdami, bet vispārīgi
runājot, abas valodas ir tik tālu, ka tās nav dialekti, bet gan atsevišķas valodas. Bet kāpēc ir
šis? Atsevišķas spējas, piemēram, staigāšana, ir iebūvētas mūsos nervu sistēmas; citas spējas, piemēram, valoda, nav. No cūku latīņu valodas līdz čukstiem apļiem līdz vārdu sajaukšanai, tik svešām valodām, kurām tikai dzimtā valoda saprast tos dažādās valodās un visbeidzot mūsdienīgi kriptogrāfiju, mūsu dabā ir saglabāt mūsu komunikāciju katjonu noslēpums.
Tātad, kāpēc valoda nav mūsu nervozitāte? sistēma, kā tas ir ar bitēm, kuras piedzimst, zinot, kā
pastāstiet citai bitei, cik tālu atrodas zieds, kā arī putekšņu daudzums un vai pastāv briesmas?
Kāpēc mēs, cilvēki, nerunājam vienā valodā? Iemesls neapšaubāmi ir tāpēc, ka atšķirībā no bitēm cilvēki saprast, ka zināšanas ir spēks, un zināšanas ir komunicēti ar runātiem un rakstītiem vārdiem. Turklāt mēs bijām nav dzimuši ar milzu dzēlieniem, ar kuriem dzelt cilvēkus mēs
nepatīk. Attīstoties valodām, kas attīstās iedzimta mūsu ģenētiskā elektroinstalācija, kriptogrāfijas sākums bija neizbēgama.

—---------------------------------------------------------------------------------------------------------------------------
Peldēšana ir ūdens sporta veids, ko starptautiski pārvalda World Aquatics, kas dibināta 1908. gadā. Sporta sacensībās peldēšanā uzvar tas, kurš uzstāda labāko laiku vai iegūst lielāku FINA punktu skaitu. Sacensības notiek 50—1500 metrus garās distancēs (baseinos), vēl atklātajos ūdeņos tiek aizvadīti 10 km peldēšanas maratoni.
Ar sporta peldēšanu cilvēki Eiropā nodarbojas jau kopš 1800. gada pirms mūsu ēras, pārsvarā tika izmantota brasa tehnika.
Pirmās peldēšanas sacensības ir notikušas 1515. gadā Venēcijā.[1] Peldēšana ir iekļauta olimpiskajās spēlēs jau kopš 1896. gada vasaras olimpiskajām spēlēm Atēnās,[1] savukārt sievietes olimpiskajās spēlēs sacenšas kopš 1912. gada Stokholmas Olimpiskajām spēlēm.[1] Kopš 1890. gada tiek aizvadīts Eiropas čempionāts, savukārt no 1973. gada — Pasaules čempionāts (garajā baseinā).
1905. gadā Latvijā ir tikuši apstiprināti Majoru Peldēšanas biedrības statūti.[2] 1851. gadā esot darbojusies peldēšanas biedrība Douche Jelgavā.[2] Pirmais Latvijas čempionāts peldēšanā ir noticis 1922. gadā.[2] 1931. gadā tikusi dibināta un 1940. gadā — slēgta Latvijas Peldēšanas savienība.[2] 1991. gadā tā tikusi atjaunota kā Latvijas Peldēšanas federācija.
Sacensības peldēšanā notiek četros sporta peldēšanas veidos: brīvajā stilā, uz muguras, brasā un tauriņstilā.[1]
Kompleksajā peldēšanā sportisti vispirms veic posmu tauriņstilā, tad uz muguras, brasā un distances pēdējo posmu — brīvajā stilā. Brīvajā stilā tiek izmantots visātrākais peldēšanas veids — krauls uz krūtīm.
FINA pašlaik atzīst Pasaules rekordus šādās distancēs gan vīriešiem, gan sievietēm:
Brīvais stils: 50 m, 100 m, 200 m, 400 m, 800 m, 1500 m
Uz muguras: 50 m, 100 m, 200 m
Brass: 50 m, 100 m, 200 m
Tauriņstils: 50 m, 100 m, 200 m
Kompleksais peldējums: 100 m (tikai īsajā baseinā), 200 m, 400 m
Stafete: 4×100 m brīvajā stilā, 4×200 m brīvajā stilā, 4×100 m kombinētā stafete (peldējums uz muguras, brass, tauriņstils, brīvais stils).

--------------------------------------------------------------------------------------------------------------------------------
Sports (angļu: sport, cēlies no disport — ‘spēle, izklaidēšanās’) ir fiziskas aktivitātes un spēles, kas tiek veiktas, lai tiktu saglabāta un uzlabota cilvēka fiziskā un garīgā veselība.[1] Tāpat ar sportu tiek apzīmēta fizisko treniņu un sacensību sistēma.[1] Sports ir fiziskās kultūras sastāvdaļa, fiziskās audzināšanas līdzeklis un metode.[2]
Tiek izdalīti pieci galvenie novirzieni: augsto sasniegumu sports, sacensību sports, sports visiem, veselības sports un invalīdu sports.[1] Pastāv vairāki simti sporta veidu, tāpat ir plašs nepieciešamo cilvēku skaits (no viena cilvēka līdz pat komandām). Sporta veidi var tikt iedalīti pēc veida, tomēr šāds iedalījums ir diezgan nosacīts.[1] Var būt vasaras un ziemas sporta veidi; individuālie un komandu sporta veidi; olimpiskie un neolimpiskie sporta veidi; ekstremālie, lietišķie, tehniskie, ūdens u.c. sporta veidi.[1]
Lielākais sporta notikums pasaulē ir olimpiskās spēles, kas notiek ik pēc diviem gadiem (vasaras un ziemas spēles katras notiek ik pēc četriem gadiem). Parasti katram atsevišķam sporta veidam vai to grupai notiek Pasaules čempionāts un kontinentālie čempionāti.
Pirmās sporta sacensības, kas ir minētas vēstures avotos, ir notikušas 1580. gadā p.m.ē. Senajā Grieķijā.[1] Latvijas teritorijā sports bija pazīstams jau senatnē, ir tikušas atrastas slidas, kas no dzīvnieku apakšstilbu kauliem tikušas izgatavotas 10.—12. gadsimtā.[1] 19. gadsimta otrajā pusē Latvijā bijuši pazīstami gandrīz visi Skandināvijā un Viduseiropā izplatītie sporta veidi.[1]
Senatnē ar sportu nodarbojušies vīrieši, tomēr ar laiku tam pievērsušās arī sievietes, sievietes varēja sacensties arī vēlāk nekā vīrieši. Mūsdienās vairākumam sporta veidu ir izveidojušies stabili noteikumi, kā tiek aizvadītas sacensības tajos.
Sporta nozarē vairums pasaules sporta zinātnieku saskata piecas apakšnozares.
Augstu sasniegumu sports ir sports nacionālo un starptautisko sacensību līmenī, ieskaitot treniņu procesu, lai tām sagatavotos. Sacensību sports ir nodarbošanās ar sportu kā pamatprofesiju, saņemot par to nolīgto samaksu un atbilstošas sociālās garantijas, kā arī nepieciešamībai pēc sporta karjeras beigšanas pārkvalificēties vai pensionēties atbilstošas garantijas.
Sports visiem (arī tautas, masu sports) ir dažādas fiziskās aktivitātes garīgās labsajūtas un fiziskās veselības nostiprināšanai, sociālās saskarsmes un integrācijas nodrošināšanai, kā arī atpūtai ar mērķi iesaistīt sportā visu sociālo grupu cilvēkus, nodrošināt tiem iespējami labākus apstākļus un pieejamību sporta nodarbībām. Veselības sports ir fiziskās aktivitātes ar mērķi uzlabot un nostiprināt garīgo labsajūtu un fizisko veselību. Invalīdu sports ir pielāgotas fiziskās aktivitātes cilvēkiem ar invaliditāti. Invalīdu sports sekmē šo cilvēku pašpārliecību par savām spējām un ir viens no sociālās rehabilitācijas līdzekļiem.
--------------------------------------------------------------------------------------------------------------------------------
Veselība ir pilnīga fiziska, garīga un sociāla labklājība,[1] kā dzīves kvalitātes, personīgās un ģimenes labklājības pamats, kā arī slimības neesamība, kad cilvēks jūtas ne tikai fiziski stiprs un vesels, bet arī ir garīgi tīrs. 1984. gadā Pasaules Veselības organizācijas izveidotās veselības definīcija ir šāda: "veselība ir pakāpe, līdz kurai indivīds vai grupa spēj realizēt centienus un apmierināt vajadzības, gan pieņemot veselībai labvēlīgus lēmumus, gan mainot vides ietekmi".[1] Veselība ir viena no cilvēka pamattiesībām. Vesels organisms ir sabalansēts organisms pilnīgi visās sfērās.
Veselīgs uzturs ir viens no veselības stūrakmeņiem. Tas dod enerģiju, kas nepieciešams dažādu funkciju veikšanai. Veselīgs uzturs ir ne tikai atkarīgs no uztura kvalitātes, bet arī no ēdienreižu regularitātes. Daudzas ēdienreizes un pārmērīgs pārtikas daudzums var izraisīt aptaukošanos, savukārt nekvalitatīvs ēdiens un neregulāras ēdienreizes izraisa nepietiekamu uzturu vai pat badošanos.
Fiziskās aktivitātes uztur ķermeni formā. Tas nodrošina vienmērīgi vielmaiņu, kā arī nostiprina muskuļus. Regulāras fiziskās aktivitātes ne tikai uztur ķermeni formā un palielina tā izturību, bet arī samazina risku saslimt ar kādu no slimībām. Fizisko aktivitāšu laikā uz muskuļiem un arī orgāniem tiek sūtīts papildu skābeklis un uzturvielas, kas stimulē to sekmīgu darbību.
Fiziskas aktivitātes palīdz uzturēt arī mentālo veselību, veicinot emocionālo labsajūtu un mazinot depresiju.
Vēl viens svarīgs faktors, kas palīdz uzturēt veselību, ir kvalitatīvs miegs. Ja cilvēks ilgstoši guļ par maz, vai par daudz, tad viņa imūnsistēmas spēja pretoties ārējiem faktoriem samazinās. Tas nozīmē, ka ir lielāka iespēja saslimt.
Pastāv arī ļoti bīstamas slimības, no kurām var izvairīties, ja vakcinējas pret tām. Ar vakcīnām tiek novērsta saslimšana ar infekcijas slimībām vai samazināta iespēja ar tām saslimt. Vakcinācija ir visefektīvākā infekcijas slimību profilakses metode.[2] Vakcinācijas rezultātā ir izskausta tāda slimība kā bakas, kā arī ievērojami samazināta saslimstība ar poliomielītu, masalām un stingumkrampjiem.
Rupējoties par savu higiēnu, arī samazinās risks saslimt. Piemēram, regulāra un pareiza roku mazgāšana spēj novērst saslimšanu ar kādu no infekcijas slimībām.
Veselības aprūpe ir valsts nodrošināts sektors, kas organizē un nodrošina veselības aizsardzību ikvienai valstī dzīvojošajai personai. Šajā sektorā ietilpst slimnīcas, medpunkti, medicīnas speciālistu izglītošana, infrastruktūras veidošana tās nodrošināšanai, piemēram, neatliekamās palīdzības mašīnu iegāde, un tā tālāk. Veselības aprūpe iedalās četros sektoros: neatliekamajā medicīniskajā palīdzībā, primārajā veselības aprūpē, sekundārajā veselības aprūpē un terciārajā veselības aprūpē. Veselības aprūpe veido nozīmīgu daļu no ikvienas valsts tautsaimniecības.
-------------------------------------------------------------------------------------------------------------------------------
Profesija, amats (no vidusholandiešu vai viduslejasvācu ammet[1]) jeb arods ir institucionalizēts noteiktu zināšanu un iemaņu kopums, ko persona iemanto, izejot noteiktu profesionālās izglītības (teorētisko zināšanu un praktisko iemaņu) ciklu, un, ko tā var izmantot atalgojuma vai peļņas gūšanai attiecīgajā nozarē. Bieži tiek veidotas profesionālās arodbiedrības, kas aizstāv noteiktajā specialitātē strādājošo (praktizējošo) intereses.
Profesijas mēdz grupēt pēc nozarēm, piemēram, lauksaimniecības profesijas, ar medicīnu saistītas profesijas, zinātnieki, sportisti, literatūras darbinieki un tā tālāk. Katrā nozarē ir īpašas prasības, izaicinājumi un iespējas. Piemēram, lauksaimniecības profesijās būtiska ir izpratne par dabas cikliem un ilgtspējīgu resursu izmantošanu, savukārt medicīnas profesijās ir nepieciešamas dziļas zināšanas par cilvēka ķermeni un spēja ātri pieņemt lēmumus stresa situācijās.

—-----------------------------------------------------------------------------------------------------------------------------


Polija, oficiāli Polijas Republika, ir viennacionāla valsts Centrāleiropā, kas robežojas ar Vāciju rietumos, Čehiju un Slovākiju dienvidos, Ukrainu un Baltkrieviju austrumos, un Lietuvu un Krieviju (Kaļiņingradas apgabalu) ziemeļaustrumos. Ziemeļos tās krastus apskalo Baltijas jūra, kur Polijai ir jūras robeža ar Zviedriju un Dāniju. Polijas kopējā platība ir 312 696[3][4] km², un tā ir 69. lielākā valsts pasaulē un 9. lielākā valsts Eiropā. Valstī dzīvo vairāk nekā 38 miljoni iedzīvotāju, Polija ir sestā visblīvāk apdzīvotā valsts Eiropas Savienībā. Lielākās pilsētas ir Polijas galvaspilsēta Varšava, vēsturiskā galvaspilsēta Krakova un Lodza.
Pirmo Polijas valsti izveidoja poļānu kņazs Meško, kurš 966. gadā pieņēma kristietību, viņa dēls Boļeslavs 1025. gadā kronēja sevi par Polijas karali. 1569. gadā Polijas karaliste apvienojās ar Lietuvas lielkņazisti un izveidoja Polijas-Lietuvas ūniju. Šī savienība izjuka 1795. gadā, un Polija tika sadalīta starp Krieviju, Prūsiju un Austriju. 1918. gadā pēc Pirmā pasaules kara Polija atguva neatkarību, bet to atkal zaudēja Otrajā pasaules karā, kad Poliju okupēja nacistiskā Vācija un Padomju Savienība. 1944. gadā Polijā tika atjaunota neatkarība, bet izveidotā Polijas Tautas Republika bija sociālistiska Padomju Savienības satelītvalsts, kurā valdīja komunistiskā partija. 1980. gadā Polijā aizsākās Austrumeiropas atbrīvošanās no komunistu varas un 1989. gadā šeit notika pirmās brīvās vēlēšanas pēckara gados, valsti neoficiāli sāka dēvēt par "Trešo Polijas Republiku".
Mūsdienās Polijā ir parlamentāra demokrātija. Polija ir Eiropas Savienības, NATO, ANO, ESAO, PTO un citu starptautisku organizāciju dalībvalsts.
Ir vairākas teorijas par to, kā ir cēlies poļu pašnosaukums Polska. Saskaņā ar vienu no visplašāk izplatītākajām teorijām, Polijas nosaukums ir cēlies no poļanu (polanie) cilts nosaukuma, kas tulkojumā nozīmē "klajumu ļaudis". Viņi dzīvoja Lielpolijas reģionā. Agrāk Polija bija zināma arī ar latīņu nosaukumiem Terra Poloniae ("Polijas zeme") un Regnum Poloniae ("Polijas Karaliste").
Persieši un lietuvieši Poliju attiecīgi dēvē par Lachistan un Lenkija. Šis nosaukums ir cēlies no Mazpolijā dzīvojošās cilts nosaukuma lędzianie.
Mūsu ēras pirmajā gadu tūkstotī Polijas teritoriju apdzīvoja vairākas rietumslāvu ciltis. 10. gadsimtā poļānu zemes, kas atradās starp Odru, Vislu un Bugu, apvienojās. 966. gadā Pjastu dinastijas poļānu ķēniņš Meško I pieņēma katolismu kā valsts oficiālo reliģiju. 1025. gadā Polija tika pasludināta par karalisti. 12. gadsimts bija feodālās sadrumstalotības periods, kad Polijas teritorijā izveidojās vairākas sīkas, gandrīz pilnīgi neatkarīgas kņazistes. 13. gadsimtā valstij uzbruka Batija un Zelta Ordas hanu karapulki.
Polija atrodas Centrāleiropā. Tā ir liela valsts, kuras platība ir 312 679 km² (69. vieta pasaulē, 9. vieta Eiropā). Polijas teritorijas lielāko daļu aizņem zemienes (ziemeļu un centrālajos rajonos). Ziemeļos Poliju apskalo Baltijas jūra, kuras piekraste ir zema un smilšaina. Ziemeļos ir pauguru un morēnu reljefa josla ar daudziem ezeriem, piemēram, Mazuru un Pomožes ezeru augstiene. Centrālajos rajonos rietumu-austrumu virzienā stiepjas Lielpolijas un Mazovijas-Podlases zemienes. Dienvidos no tām atrodas Silēzijas, Mazpolijas un Ļubļinas augstienes, kuras sadala Vislas ieleja. Gar Polijas dienvidu robežu stiepjas kalni — Sudeti, Karpati, Beskidi un Besčadi. Augstākā virsotne ir Risi kalns (2499 m) Tatros uz Slovākijas robežas. Polijā ir biezs upju tīkls, lielākās no tām ir Visla un Odra. Ezeri pārsvarā atrodas valsts ziemeļos. Lielākie ezeri ir Sņardvijs un Mamrijs. Meži aizņem aptuveni 30% no Polijas teritorijas. Īpaši daudz meži ir kalnos un valsts rietumos un ziemeļos. Polijas robežas garums ir 3528 km, no kuriem sauszemes robežas garums ir 3054 km, bet jūras robežas — 528 km. Polijas robežu garums ar citām valstīm ir šāds:
Krievija 206 km
Lietuva 103 km
Baltkrievija 416 km
Ukraina 528 km
Slovākija 539 km
Čehija 790 km
Vācija 467 km


—-----------------------------------------------------------------------------------------------------------------------------

Automašīna jeb automobilis ir ar riteņiem aprīkots bezsliežu transportlīdzeklis, ko uz priekšu dzen tajā iemontēts dzinējs. Paredzēts, lai pārvietotos pa sauszemi. Izšķir vairākus automašīnu veidus, kā vieglie auto, autobusi, mikroautobusi, kravas auto. Automašīnās ir sēdeklis vadītājam, kā arī var būt sēdeklis vienam vai vairākiem pasažieriem. Ir dažādu marku automašīnas. Pirmo zināmo automobiļa rasējumu (ar atsperu piedziņu) autors ir Leonardo da Vinči (812R lpp. Codex Atlanticus), tomēr tas nedarbojās un ziņas par tā eksistenci līdz mūsdienām nav nonākušas. 2004. gadā eksperti no Florences Zinātnes vēstures muzeja pēc rasējumiem uzbūvēja šo automobili, pierādot Leonardo domas pareizību.
1769. — 1770. gados franču izgudrotājs Žozefs Konjū uzbūvēja trīsriteņu vilcēju artilērijas ieroču pārvadāšanai. "Konjū ratiņus" uzskata ne tikai par automobiļa priekšteci, bet arī par tvaika lokomotīves pirmsākumiem, jo tie tika darbināti ar tvaika spēku. 1791. gadā krievu izgudrotājs Ivans Kuļibins uzbūvēja pašgājējus ratus, kuros izmantoja spara ratu, bremzes, pārnesumkārbu, gultņus utt. Ratus darbināja, minot pedāļus. 19. gadsimtā tvaika dzinēju diližansi un rutjeri (tvaika dzinēju vilcēji, kas pārvietojās bez sliedēm) kustībai pa parastajiem ceļiem tika būvēti Anglijā un Francijā, bet plašu atsaucību tā arī neiemantoja, jo tie bija smagi, neērti un ar lielu resursu patēriņu, .
Vieglā automašīna ir automašīna, kam pilnā masa ir līdz 3500 kg un tas paredzēts pasažieru (no 1 līdz 8 personām, neskaitot šoferi) un viņu bagāžas pārvadāšanai. Vieglās mašīnas ražo ar slēgtiem virsbūves tipiem (sedans, limuzīns, kupeja, hečbeks, universālis un furgons) un virsbūvēm, kuru jumti ir transformējami (kabriolets, targa, rodsters, lando un faetons).
Apvidus automobilis ir vieglais automobilis, kas pielāgots braukšanai ārpus ceļiem. Apvidus automašīnas parasti ir aprīkotas ar pilnpiedziņu, riepām ar īpašu protektora rakstu un citām tehniskām īpašībām.
Pikaps ir kravas pasažieru automobiļa modifikācija uz vieglā vai apvidus automobiļa bāzes ar atvērtu platformu un atveramu virsbūves mugurdaļu. Pikapu kravnesība ir no 150 līdz 4500 kg.
Sacīkšu automobilis ir automobilis ir izveidots speciāli sporta sacensībām, kā arī ātruma rekordu uzstādīšanai.
Kravas automašīna ir automašīna kravas pārvadājumiem. Uz kravas šasijām tiek izlaistas arī specializētās automašīnas.
Paaugstinātas caurejamības automobilis ir vieglais vai kravas automobilis ar pilnpiedziņu, pielāgots braukšanai ārpus ceļiem. Paaugstinātas caurejamības automobiļi tiek aprīkotas ar paplašinātu pārnesumu skaitļu diapazona transmisijām, kā arī ar speciāla protektora raksta riepām, bieži vien arī ar centralizētu riepu spiediena kontroli.
Īpaši lielas kravnesības automobilis ir automobilis, autovilciens vai cits auto transporta līdzeklis, kam slodze uz tiltu pārsniedz 120 kN (12 tonnas spēka), bet izmērs platumā — vairāk kā 2,5 m.
Autobuss ir automobilis ar vairāk nekā 8 pasažieru vietām, kas nav trolejbuss.
Trolejbuss ir automobilis ar vairāk nekā 8 pasažieru vietām. Trolejbuss darbojas uz elektroenerģijas, kas tiek pievadīts no ārējā kontaktkabeļa.
Elektromobilis ir automobilis, kas kustībai izmanto elektroenerģiju no saviem akumulatoriem vai baterijām.
Hibrīdauto ir ekonomisks automobilis, kas pielieto gan elektrisko, gan tradicionālo iekšdedzes dzinēju.

------------------------------------------------------------------------------------------------------------------------------
Literatūra (no latīņu: littera — 'burts') jeb rakstniecība ir viss cilvēces uzrakstītais tekstu kopums ar māksliniecisku vai sabiedrisku nozīmi. Literatūra tiek iedalīta daiļliteratūrā, zinātniskajā literatūrā un publicistikā. Šaurākā nozīmē jēdziens "literatūra" apzīmē mākslas veidu — daiļliteratūru.

Literatūras pirmsākumi meklējami mutvārdu mitoloģijas un folkloras tradīcijās. Par pirmo zināmo literāro darbu tradicionāli uzskata babiloniešu "Poēmu par Gilgamešu" (ap 3. g.t. p.m.ē.). 5.—2. gadsimtā p.m.ē. Indijā pierakstīts eposs "Rāmājana", bet ap 5. gadsimtu p.m.ē. — otrs lielākais eposs literatūras vēsturē "Mahābhārata" (tajā ir aptuveni 2,5 miljoni vārdu).
Rietumu literatūras sākumi datējami ar 8. gadsimtu p.m.ē., kad Senajā Grieķijā dzimst antīkā literatūra. Šajā laikā tapuši Homēram piedēvētie eposi "Iliāda" un "Odiseja" un Hēsioda eposi "Teogonija" un "Darbi un dienas". Antīkā literatūra uzskatāma par visas Rietumu literatūras pamatu - neviena no nacionālajām Eiropas literatūrām nav veidojusies bez antīkās literatūras ietekmes. Sākotnēji gan lielāka loma ir romiešu literatūrai, kas, jāatzīst, bieži tikai atdarina sengrieķu literatūru.
Vēsturiski izveidojušies četri literatūras pamatveidi:
dzeja jeb lirika,
proza jeb epika,
dramaturģija,
liroepika.
Dzeja parasti ir rakstīta saistītā valodā, tai raksturīgs dalījums rindās, valodas ritmiskums, subjektīvu pārdzīvojumu paudums, biežs un daudzveidīgs mākslinieciskās izteiksmes līdzekļu un retorisko figūru izmantojums. Pastāv dažādi mēģinājumi klasificēt dzeju, taču neviens no tiem nespēj aptvert dzeju pilnībā. Dzeju var mēģināt klasificēt pēc tās tematikas (filosofiskā, meditatīvā, liriskā dzeja u.tml.), pēc vārsmojuma (metriskā, toniskā, sillabiskā, sillabotoniskā dzeja, brīvās vārsmas, verlibrs), strofikas, formas (t.s. tradicionālās formas ir, piemēram, epigramma, elēģija, idille, oda u.c.) un citādi. Tā kā 20. un 21. gadsimta literatūrā lielākoties vērojama atteikšanās no tradicionālu formu, vārsmojuma un strofikas izmantošanas, šī laika dzejas klasifikācija pēc šādiem principiem ļoti bieži ir neiespējama.
Proza ir rakstīta nesaistītā valodā, tās raksturīgas iezīmes ir sižetiskums, mazāka tēlainība nekā dzejai (tomēr bieži vien, it īpaši 20. gadsimtā, proza var būt arī nesižetiska vai ļoti tēlaina). Tradicionālie prozas pamatžanri ir romāns, stāsts, novele, literārā pasaka, eseja, miniatūra, tēlojums, humoreska. Taču 20. un 21. gadsimta literatūrā vērojama prozas žanru robežu izplūšana un žanru hibridizācija. Piemēram, 20. gadsimta pirmās puses avangarda literatūras virzieni apzināti, lai paustu noliedzošu attieksmi pret tradicionālo literatūru un paplašinātu mākslinieciskās izteiksmes iespējas, radīja literatūru, kas neiekļaujas tradicionālo literatūras žanru sistēmā. 20. gadsimta otrajā pusē literatūras žanru sistēmu turpināja destabilizēt postmodernisma literatūra.
Dramaturģijas darbi (lugas) pamatā ir rakstīti sarunu formā un paredzēti iestudēšanai teātrī. Dramaturģijas pamatžanri ir traģēdija, drāma, traģikomēdija, komēdija.
Liroepika apvieno dzejas un prozas (dažreiz arī dramaturģijas) iezīmes: tā rakstīta saistītā valodā un ir vēstījoša un sižetiska. Liroepikas pamatžanri ir eposs, poēma, balāde, sāga, fabula.
Literatūrzinātne pēta daiļliteratūru dažādos aspektos. Latviešu tradīcijā, balstoties uz vācu tradīciju, literatūrzinātnei ir trīs savstarpēji cieši saistītas apakšnozares:literatūras vēsture, literatūras teorija, literatūras kritika.
Šāds literatūrzinātnes modelis izveidojās Vācijā 19. gadsimtā un ir nostiprinājies ne tikai Latvijā, bet arī Krievijā un vairākās citās Austrumeiropas valstīs.
Literatūrzinātnes pirmsākumi rodami jau Senajā Grieķijā (Aristoteļa "Poētika", 4. gadsimts p.m.ē.), tā attīstās Senajā Romā (Horācijs), Renesanses (Frančesko Petrarka) un klasicisma (Nikolā Bualo) laikmeta Eiropā, arī 19. gadsimtā. Literatūrzinātne — īpaši teorija un kritika — spēcīgi izmainās 20. gadsimtā, izveidojoties tādiem humanitāro zinātņu virzieniem kā hermeneitika, strukturālisms un poststrukturālisms. Ļoti liela nozīme ir arī Zigmunda Freida psihoanalīzei un Karla Gustava Junga dzīļu psiholoģijai.



—-----------------------------------------------------------------------------------------------------------------------------
Karavānserāls, bija liela sabiedriskā ēka vai to komplekss galvenokārt islāma izplatības zonā pie lielceļiem, pilsētās vai laukos, kas kalpoja kā pajumte un stāvvieta ceļotājiem, parasti — tirgotāju karavānām vai svētceļniekiem. Daudzi karavānserāli atradās pie Lielā Zīda ceļa, Ahemenīdu impērijas Karaliskā ceļa no Sūzām Persijā līdz Sardiem Rietumturcijā un Indijas Lielā Riteņu ceļa no Bangladešas uz Afganistānu.[3] Karavānserālus īpaši daudz būvēja 9.—18. gadsimtā,[4] tomēr tādi ir zināmi jau pirms mūsu ēras.[3] Karavānserāliem kā svešinieku kontaktu vietām savā starpā un ar vietējiem iedzīvotājiem bija ne tikai tirdznieciska, bet arī kultūras un idejisko kontaktu nozīme.[5] Biežas karavānu kustības ceļos tos centās būvēt ik pa 30—40 kilometriem, kas līdzinājās dienas pārgājienam.
Nosaukumi "karavānserāls" un tā tjurkizētais variants "karavānsarajs" galvenokārt lietoti šo celtņu izplatības areāla austrumu rajonos — Persijā, Indijā, Aizkaukāzā. Areāla vidusdaļā — Turcijā, Sīrijā, Ēģiptē, Balkānos — biežāk lietoja vārdus "hāns" un "hans". Sākotnēji "hāns", kas persiešu valodā apzīmē māju, ticis lietots pilsētās un ciemos izvietotajām nelielajām tirgotāju apmešanās vietām, bet "karavānserāls" lielākām lauku mītnēm, un tikai ap 16. gadsimtu daļa hānu tika ievērojami nocietināti un sākās šo jēdzienu jaukšana.[6] Magribā šādas celtnes apzīmē ar vārdu "funduks", bet šis pats vārds nozīmē arī nenocietinātu ceļmalas ēdnīcu. Magribas iekarošanas laikā karavānserāli reizēm tika iekārtoti arī arābu pierobežas fortos — ribatos un tika nosaukti atbilstoši tiem.[7] Kairā, kur galvenais karavānserāls bija izveidojies par lielu darījumu centru, tam lietots vārds "vikala" ("aģentūra").
Bija divu veidu karavānserāli: atvērti un slēgti. Slēgtie galvenokārt tika veidoti pie karavānu ceļiem, lai gan tādi nereti bija sastopami arī pilsētās. Sienas deva iespēju atvairīt laupītāju bandu uzbrukumus un izturēt īsu aplenkumu. Iekšpusē atradās dzīvojamās telpas un preču noliktavas. Obligāti tur bija staļļi nastu nesējiem dzīvniekiem. Bija vienstāvu un divstāvu karavānserāli. Divstāvu ēkās otrajā stāvā atradās dzīvojamās telpas, bet pirmajā stāvā — noliktavas un staļļi.
Tuvo Austrumu valstu karavānserālu klasiskās iezīmes bija vairākas "standarta", salīdzinoši nelielas izolētas šūnas, kas sakārtotas vienā vai divos stāvos atkarībā no konstrukcijas lieluma, tika savienotas vienā kvadrātveida vai taisnstūrveida kompleksā ar pagalmu vidū.[9] Katra šūna parasti sastāvēja no vienas vai divām istabām. Uz parasti bruģēto pagalmu, kurā varēja izvietoties vairāki simti nesējdzīvnieku,[10] izgāja istabu, noliktavu un staļļu durvis, tajā bija arī liela aka vai baseins. Noliktavas telpa parasti atradās dziļumā tālāk no vārtiem, bija nosegta ar kupolu, tika apgaismota tikai caur ieejas aili vai ļoti maziem logiem. Parasti bija īpaša priekšējā istaba ar nelielu aivanu — velvētu trīssienu ieejas priekštelpu, vērsta pret pagalmu. Priekšistabā atradās karavānserāla galva un galvenās iebraukušās karavānas personas. Vienīgā ieeja bija apsargāta un pietiekami plata, lai pa to varētu iziet apkrauts kamielis, un naktī to noslēdza ar vārtiem vai ķēdēm.[10] Mazākie karavānserāli nespēja pieņemt daudzus dzīvniekus un tie bija jāatstāj ārpusē, noglabājot iekšpusē tikai preces un pašus tirgotājus.[10]
Pilsētas karavānserāli neatšķīrās no ceļmalas celtnēm telpas organizēšanas metodēs, taču bija atvērti un daudz mazāk atgādināja aizsardzības būves. Neatkarīgi no tā, vai ceļmalas karavānserāls bija paredzēts īslaicīgai vai ilgstošai pieturai, to arhitektūra atgādināja pilis, kas varētu kalpot kā patvērums: spēcīgi mūri bez atverēm vai ar mazām ventilācijas atverēm,[10] masīvas torņiem līdzīgas dzegas uz sienām, labi nocietināti vārti. Nocietinātās pilsētās tas nebija principiāli, jo arī šāds karavānserāls nespēja izturēt tādas armijas triecienu, kas spējīga ieņemt pilsētu, lai gan spētu atvairīt laupītāju bandu reidus. Bezūdens apgabalos karavanserāliem parasti bija savi daļēji pazemes rezervuāri: Tuvajos Austrumos tie saucās ovdani, Vidusāzijā — sardobas.
Lauku karavānserāli bija dažkārt grezni uzbūvēti, bet parasti bez iedzīves, kā rezultātā ceļotājiem līdzi bija jābūt paklājiem un segām, kā arī iztikai sev un dzīvniekiem. Bieži vien bija tikai ūdens, dažkārt atvests no tālienes, par lielu naudu. Lielajās pilsētās karavānserāls bija labas mūsdienu viesnīcas vai moteļa līdzinieks ar papildu pakalpojumu sniegšanu — ēdināšanu (piemēram, tējnīcā — čaihanā), pirtīm, naudas maiņas punktiem u. tml..
Ķīnā karavānserāli strādāja kopā ar pasta stacijām, kur ierēdņi pavadīja katru karavānu līdz nākamajai stacijai.[12] Līdzīga sistēma bija Japānā, kur tie saucās "sjukubas" (shukuba).
—-------------------------------------------------------------------------------------------------------------

Tuvie Austrumi ir starpkontinentāls reģions, kas aptver Dienvidrietumāziju bez Kaukāza valstīm, kā arī Ēģipti, kas lielākoties atrodas Āfrikā.[a] Reģions atrodas starp Eiropu un Vidējiem Austrumiem, teritorijā no Vidusjūras austrumu krasta līdz Persijas līcim. Tuvie Austrumi ir Āfrikas-Eirāzijas apakšreģions.
Parasti ar šo jēdzienu saprot dienvidrietumu Āzijas valstis no Irānas līdz Ēģiptei (Izraēla, Jordānija, Libāna, Sīrija, u.c.), tāpēc arī Ēģipte tiek uzskatīta par Tuvo Austrumu valsti, lai arī tā lielākoties atrodas Ziemeļāfrikā, nevis Āzijā. Tādas valstis kā Lībija, Tunisija un Maroka toties tiek uzskatītas par Ziemeļāfrikas valstīm. Mūsdienu valstis ir izveidojušās 20. gadsimtā un nemitīgi bijušas iesaistītas pilsoņu karos un savstarpējos konfliktos.
Šīs teritorijas pamatkultūras ir persiešu, arābu un turku kultūras, kam katrai ir atšķirīga valoda un etniskais sastāvs. Šis reģions ir saistīts ar trijām nozīmīgām reliģijām un to rašanos — jūdaismu, kristietību un islāmu. Tuvie Austrumi ir vairāku pasaules senāko civilizāciju izcelsmes vieta.
Austrumdaļā zeme ir neauglīgāka, toties mitrāka un auglīgāka tā ir Vidusjūras piekrastē.
Kopumā reģiona iedzīvotāju skaits pārsniedz 370 miljonus (2010. gafda dati). Lielākajā daļā valstu iedzīvotāju skaits pieaug, pateicoties augstam dzimstības līmenim un, dažos gadījumos, imigrācijai — bagātās Persijas līča valstis, piemēram, Apvienotie Arābu Emirāti, Katara un Saūda Arābija, ir galvenie migrantu pievilcības punkti, piedāvājot darbavietas galvenokārt no Dienvidāzijas, Dienvidaustrumāzijas un citām arābu valstīm. Tajā pašā laikā konflikti un politiskā nestabilitāte ir izraisījuši lielas bēgļu plūsmas no Sīrijas, Irākas un Jemenas.
Reģionā ir liels jauno iedzīvotāju īpatsvars; aptuveni 60% iedzīvotāju ir jaunāki par 30 gadiem.
Islāms ir dominējošā reliģija reģionā, ar lielāko daļu iedzīvotāju, kas ir musulmaņi. Islāms dalās divās galvenajās konfesijās: sunīti (vairākums Tuvajos Austrumos) un šīiti (lielākā daļa Irānā un ievērojama kopiena Irākā, Libānā un Bahreinā). Kristietība ir arī plaši pārstāvēta, ar ievērojamām kopienām Libānā, Sīrijā, Jordānijā, Palestīnā un Ēģiptē. Jūdaisms ir galvenā reliģija Izraēlā.
Tuvajos Austrumos ir augsts urbanizācijas līmenis, ar vairāk nekā 70% iedzīvotāju, kas dzīvo pilsētās. Dažās valstīs, piemēram, Katarā, Apvienotajos Arābu Emirātos un Kuveitā, lielākā daļa iedzīvotāju dzīvo pilsētās, pateicoties straujai urbanizācijai un ekonomiskajai attīstībai.

—-------------------------------------------------------------------------------------------------------------

Vakcinācija, arī aizsargpotēšana, ir vakcīnas ievadīšana organismā, lai veicinātu indivīda imūnsistēmas adaptīvās imunitātes attīstīšanu pret patogēnu. Ar vakcīnām tiek novērsta saslimšana ar infekcijas slimībām vai samazināta iespēja ar tām saslimt. Vakcinācija ir visefektīvākā infekcijas slimību profilakses metode.[1] Vakcinācijas rezultātā ir izskausta tāda slimība kā bakas, kā arī ievērojami samazināta saslimstība ar poliomielītu, masalām un stingumkrampjiem.

Parādība, ka vienu reizi infekcijas slimību pārslimojušie lielāko tiesu ar šo slimību otru reizi vairs nesaslimst, tika konstatēta un aprakstīta Senajā Ķīnā jau m.ē. sākumā. 6. gadsimta ārsts Suņs Simjao (piņjiņs: Sūn Sīmiǎo, 581.-682.) uzsāka variolācijas praksi, ar adatu ņemot audu paraugu no slimnieka un ieskrāpējot ar to vesela cilvēka ādu. Veselais cilvēks saslima vieglā formā, ātri izveseļojās un ieguva imunitāti uz atlikušo mūžu. Taču, tā kā nebija iespējas iegūt standarta daudzuma slimo audu paraugu, metode nebija droša: mērķtiecīgi inficētie, kas bija saņēmuši pārāk daudz slimības izraisītāju, dažkārt saslima ļoti nopietni vai pat mira.[2] 18. gadsimtā šo metodi no Ķīnas ieviesa Centrālāzijas zemēs, Osmaņu impērijā, bet no turienes Eiropā, tā dodot Eiropas pētniekiem pamatu vakcinācijas principu izstrādei.
Angļu aptiekārs un ķirurgs Edvards Dženers Eiropā pirmais eksperimentāli pierādīta profilakses iespējamību, kas pamatojās uz divu radniecīgu slimību dažādo aktivitāti. Savukārt franču mikrobiologs Luijs Pastērs pirmais mērķtiecīgi vājināja slimības ierosinātājus un pagatavoja no tiem preparātus, ko ierosināja saukt par vakcīnām, bet procesu — par vakcināciju.
Pasaules vakcinācijas darbības plānā tuvāko gadu laikā ietilpst difterijas, garā klepus, masalu un masaliņu, poliomielīta un stingumkrampju izskaušana.[5]
Latvijā obligātās vakcīnas ir: B hepatīts, tuberkuloze, difterija, stinguma krampji, garais klepus, b tipa Haemophilus influenzae infekcija, pneimokoku infekcija, masalas, vējbakas. Lai gan lielā daļā valstu obligātā vakcinēšana pret tuberkulozi ir pārtraukta, tomēr Latvijā joprojām tā tiek lietota sakarā ar salīdzinoši augsto tās izplatību.[6]
Salīdzinoši jauna ir rotavīrusa vakcīna. Vācija tā bija obligāta jaundzimušajiem no 2006. līdz 2011. gadam, un tika secināts, ka slimnīcā nonākušo bērnu skaits samazinājies par 60%.[7]
Mūsdienās vakcīnas ir stingri testētas, ilgi pārbaudītas un starp drošākajiem medicīnas produktiem ko lietojam. Nopietnas blakusparādības vai nāves iestāšanās vakcinācijas dēļ ir ļoti retas. Lai izvairītos no šīm, jau tā retajām, bet ļoti nepatīkamajām īpašībām, pirms vakcinācijas vienmēr tiek ievākta rūpīga pacienta anamnēze, lai izslēgtu kontrindikācijas. Jebkura informācija par vakcinācijas blakusparādībām tiek nodota kontroliestādēm un vakcīnas ražotājam.[6]
Vakcinācija ne vien paaugstina cilvēka imunitāti, bet arī sabiedrības kopējo, ko dēvē par „kolektīvo imunitāti”. Ja 90—95% sabiedrības ir imunitāte pret konkrēto infekciju, tad tā neizplatās valsts teritorijā, pat ja infekcija tiek ievesta. Kolektīvā imunitāte arī pasargā cilvēkus, kuriem vakcinācija ir liegta īslaicīgu vai absolūtu kontrindikāciju dēļ. Tāpat tā aizsargā bērnus, kuri vēl nav vakcinēti, jo nav sasnieguši vakcinācijai atbilstošo vecumu. Samazinoties kolektīvajai imunitātei, saslimstība ar atsevišķām infekcijas slimībām pieaug, tādēļ, lai nepieļautu infekciju atgriešanos, vakcināciju nepieciešams turpināt arī tad, ja valstī saslimšanas gadījumi ar atsevišķām infekcijas slimībām pēdējos gados netiek reģistrēti vai tiek reģistrēti ļoti reti.
Īslaicīgas lokālas reakcijas — apsārtums, sāpes ir biežākas blaknes pēc vakcinācijas. Biežākie sistēmiski simptomi ir temperatūras paaugstināšanās, miegainība un nogurums. Šie simptomi ir pašlimitējoši un pāriet nedēļas laikā.[8]
1955. gadā ASV izveidotā poliomielīta vakcīna saturēja dzīvu vīrusu, un no 40 tūkstošiem vakcinēto reģistrēja 51 pastāvīgu paralīzi un 5 nāves gadījumus, kā arī 113 paralīzes un vēl 5 nāves, tiem, kas bija kontaktējušies ar inficētajiem pacientiem.[9]
Veikti vairāki pētījumi par blakusparādībām pēc vakcinācijas.[10] Anafilaktiskais šoks iespējams mazāk kā diviem pacientiem no miljona, Gijēna-Barē sindroms vienam no miljona, dzeltenais drudzis pēc attiecīgas vakcīnas 0,4 no simts tūkstošiem.

—-------------------------------------------------------------------------------------------------------------

Organisms, bioloģijā un ekoloģijā ir dzīva būtne, dzīvs ķermenis. Organismu izcelšanās vēl joprojām ir strīdīgs un diskutējams jautājums. Visi organismi tiek dalīti divās lielās organismu kategorijās — eikariotos un prokariotos. Tiek uzskatīts, ka prokariotiem var izšķirt divas atšķirīgas sfēras: baktērijas un arhebaktērijas, kuras savā starpā nav tuvākas kā ar eikariotiem. Intervāls starp prokariotiem un eikariotiem ir plaši aplūkojis galvenās trūkstošās atšķirības evolūcijas vēsturē. Divi eikariotiskie organoīdi — mitohondriji un hloroplasti parasti tiek uzskatīti par atvasinātiem no endosimbiotiskām baktērijām.

Visi organismi ir veidoti no šūnām. To sastāvā ir sarežģītas organiskās vielas, piemēram, olbaltumvielas. Organismus, kuri sastāv no vairāk kā vienas šūnas, sauc par kompleksiem organismiem.
Organismiem ir raksturīga vielmaiņa un enerģijas maiņa. Organismi saņem enerģiju no apkārtējās vides un saņemto enerģiju izmanto savām dzīvības norisēm. Tie barojas, elpo, izvada atkritumvielas un tā tālāk. Organismi var uzņemt jau gatavas organiskās vielas (heterotrofi organismi), vai arī izveidot tās no neorganiskajām vielām (autotrofi organismi). Uzņemtās vielas tiek izmantotas enerģijas ražošanai vai arī organisma uzbūvei.
Visi organismi spēj nodrošināt iekšējās vides homeostāzi. Piemēram, siltasiņu dzīvnieki uztur pastāvīgu ķermeņa temperatūru, noteiktu glikozes saturu un vides reakciju (pH) asinīs. Ja organismā kāda viela ir sintezēta pietiekamā daudzumā, tās sintēze tiek pārtraukta. Liekās vielas uzkrājas un tiek izvadītas no organisma. Homeostāzi nodrošina iekšējās sekrēcijas dziedzeri.
Organismiem piemīt kairināmība. Uz kairinājumu katrs organisms var reaģēt citādāk. Piemēram, ja dzīvniekam pieskaras, tad tas var bēgt prom, uzbrukt, sarauties kamolā, izdot skaņas vai reaģēt citā veidā, bet augi var, piemēram, aizvērt un atvērt ziedu, augt gaismas virzienā.
Visi organismi aug, attīstās, noveco un iet bojā. Organismu augšana notiek, daloties to šūnām. Jaunā organismā pārsvarā notiek sintēzes reakcijas, bet vecā — noārdīšanās reakcijas. Novecojot, rodas neatgriezeniskas pārmaiņas, kas izraisa organisma bojāeju.
Visas dzīvās būtnes rodas tikai vecākorganismu vairošanās rezultātā. No vecākiem jaunie organismi manto noteiktas pazīmes un īpašības.
Organismi sastāv gan no organiskām, gan no neorganiskām vielām. Organismos ir atrodamas tādas vielas, kas nav atrodas nedzīvos priekšmetos, piemēram, nukleīnskābes. Organismus vairāk kā 90% veido četri ķīmiskie elementi — ogleklis, ūdeņradis, slāpeklis un skābeklis.[1] Tie ir pamatelementi, bet pārējos ķīmiskos elementus organismā iedala makroelementos un mikroelementos. Makroelementi ir tie ķīmiskie elementi, kura daudzums organismā ir vismaz 0,01%.[1] Tādi ir dzelzs, fosfors, kalcijs, kālijs, nātrijs, sērs. Ja daudzums ir mazāks par 0,01% no organisma, tad tie ir mikroelementi.
Ūdens ir ļoti nozīmīgs jebkuram organismam. Ūdens piedalās fotosintēzē, nodrošina vielu transportēšanu, daudziem organismiem tā ir dzīves vide, nodrošina osmoregulāciju un turgora spiedienu augiem, piedalās biopolimēru molekulu šķelšanā (hidrolīzē).
—-------------------------------------------------------------------------------------------------------------

Grieķu valoda ir indoeiropiešu valodu saimes valoda, par kuras lietošanu ziņas sniedzas 3500 gadus senā vēsturē. Grieķu alfabēts tiek lietots kopš 9. gadsimta p.m.ē. Grieķu literatūras vēsture ir apmēram 3000 gadus sena. Tā ir oficiālā valoda Grieķijā un Kiprā. Mūsdienās tajā runā 15 miljoni cilvēku Grieķijā, Kiprā, Bulgārijā, Albānijā, Turcijā un plašajā grieķu diasporā, kas izkaisīta pa visu pasauli. Pēc tajā dzīvojošo grieķu skaita Melburna Austrālijā ir trešā lielākā grieķu pilsēta pēc Atēnām un Salonikiem.
Kopš 1976. gada par oficiālo rakstību ir noteikts “demotikas” grieķu valodas variants, kas salīdzinājumā ar “katareusas” variantu ir daudz vienkāršāks un daudz tuvāks sarunvalodai.
Daudzajos pastāvēšanas gadsimtos grieķu valoda ir mainījusies, un tās vēsture tiek iedalīta vairākos periodos.
Mikēnu grieķu valoda: Mikēnu civilizācijas laikā lietotā valoda, kuras rakstībai no 1. gs. p.m.ē. izmantota (lineārā B) rakstība.
Klasiskā grieķu valoda, ko sauc arī par sengrieķu valodu. Tās dažādie dialekti bija Grieķijas civilizācijas arhaiskā un klasiskā perioda valoda. Tā tika plaši lietota Romas impērijā. Rietumeiropā klasisko grieķu valodu pārtrauca lietot pēc Romas impērijas sabrukuma, taču tā joprojām tika plaši lietota Bizantijas impērijā. Eiropā tā atkal kļuva populārāka pēc Konstantinopoles krišanas, kad daudzi grieķi emigrēja uz Itāliju.
Hellēniskā grieķu valoda, ko sauc arī par koinē grieķu valodu. Saplūstot dažādajiem grieķu dialektiem, radās pirmais kopējais grieķu dialekts, kas laika gaitā kļuva par vienu no pasaules pirmajām starptautiskajām valodām. Aleksandra Lielā kareivji runāja koinē, un pēc viņa karagājieniem koinē tika lietota no Ēģiptes līdz Indijai. Vēlāk, kad romieši iekaroja Grieķiju, Romas impērijā izveidojās neoficiāla grieķu un latīņu valodas divvalodība. Arī Jaunā Derība sarakstīta koinē.
Viduslaiku grieķu valoda, ko sauc arī par Bizantijas grieķu valodu: hellēniskās grieķu valodas lietošanas turpinājums Bizantijas impērijas pastāvēšanas laikā, kā arī pēc tās sabrukuma 15. gadsimtā.
Jaungrieķu valoda: tās saknes meklējamas neatkarīgi no koinē, un tās lietošana sākās jau Bizantijas periodā, ap 11. gadsimtu.


—-------------------------------------------------------------------------------------------------------------

Marks Aurēlijs (121—180) bija Romas imperators no 161. līdz 180. gadam. Pēdējais no tā sauktajiem "pieciem labajiem imperatoriem". Pazīstams arī kā stoicisma filozofs, vēlās Romas stoiķu skolas pārstāvis. Sarakstījis vairākus filozofiskus traktātus, no kuriem saglabājušās "Meditācijas".
Jaunībā ieguva labu izglītību. Imperators Adriāns augstu vērtēja Marka Aurēlija krietno raksturu, tāpēc adoptēdams un ar to izraudzīdams par troņa mantinieku Aurēliju Antonīnu, vēlāko Antonīnu Piju, viņš 138. gadā uzdeva viņam savukārt adoptēt Marku Aurēliju, A. Antonīnu un Lūciju Vēru.
Marku Aurēliju imperators Antonīns Pijs apprecināja ar savu meitu Faustīnu un piešķīra viņam cēzara titulu, tā noteikdams viņu par troņa mantinieku. Pēc A. Pija M. Aurēlijs pieņēma L. Vēru par līdzvaldnieku. Tad Romā pirmo reizi bija divi imperatori ar pilnīgi vienādām tiesībām, tomēr īstais valdnieks bija Marks Aurēlijs, jo L. Vērs labprātīgi atzina sava adopcijas brāļa pārākumu. M. Aurēlijs valdīja labā saskaņā ar senātu, kura autoritāti viņš mēģināja vairot. Pavalstnieku labklājība bija imperatora darbības cēlais mērķis, bet viņa valdības gadi bija aizēnoti ar gandrīz nemitīgu karadarbību. Viņa vadībā impērijas karaspēks sakāva atdzimušo Partas valsti Persijā. Eiropā karoja ar sarmatiem un daudzām ģermāņu ciltīm kā arī veiksmīgi noslēdza t.s. Markomāņu karus. Tomēr neskatoties uz to, ģermāņu ciltis sāka sagādāt aizvien lielākas problēmas impērijas robežām.
170. gadu sākumā kopā ar sievu apceļoja impērijas austrumu provinces. Apmeklēja arī Atēnas kur pasludināja sevi par filozofijas aizstāvi. Tomēr jau 174. gadā atkal devās militārā kampaņā pie Donavas kur arī pavadīja atlikušos dzīves gadus. 180. gadā saslimis un 17. martā miris karaspēka nometnē Vindobonas pilsētā (mūsdienu Vīnē).
—-------------------------------------------------------------------------------------------------------------

Dņepra ir ceturtā garākā upe Eiropā aiz Volgas, Donavas un Urālas. Upes garums ir 2201 km. Tās izteka atrodas Valdaja augstienē. Dņepra plūst caur Krieviju, Baltkrieviju un Ukrainu, bet ietek Dņepras limānā (Melnajā jūrā). Lielākās Dņepras pietekas ir Desna, Pripete, Psela, Soža, Bjarezina, Inhuleca, Vorskla, Teteriva un Sula. Lielākās pilsētas upes krastos ir Smoļenska, Orša, Mogiļeva, Kijiva, Čerkasi, Kamjanske, Dņipro, Zaporižja un Hersona. Dņepra grīvā veido deltu, kur tā sadalās aptuveni 230 mazākās attekās. Dņepra tiek izmantota kā ūdensceļš un ir kuģojama līdz Dorogobužas pilsētai Krievijā. Dņepras—Bugas kanāls to savieno ar Bugas upi.
Uz Dņepras ir izveidotas vairākas ūdenskrātuves — Dņepras ūdenskrātuve, Kahovkas ūdenskrātuve, Kamjanskas ūdenskrātuve (līdz 2017. gadam zināma kā Dņeprodzeržinskas ūdenskrātuve), Kaņivas ūdenskrātuve, Kijivas ūdenskrātuve un Kremenčukas ūdenskrātuve.
Dņepra sākas Valdaja augstienē, augšgalā tā tek zemos krastos pa paugurainu, sīkpurvainu, vairāk vai mazāk mežainu apvidu; sniedzas platumā līdz 30, dziļumā līdz 6 metriem. Starp Dorogobužas un Oršas pilsētām upes krasti kļūst augstāki un akmeņaināki, gultne līkumaina. Tālāk tā ieplūst Baltkrievijas zemajā, purvainajā un mežainajā līdzenumā, uzņem lielākās pietekas un paliek par prāvu, satiksmei noderīgu upi.
Ukrainā meži Dņepras krastos pamazām izklīst mežastepē un upe plūst pa auglīgu zemkopības klajumu. Kreisais krasts pieplok zemā līdzenumā, kas pavasaros tālu pārplūst. Toties labais krasts pieņemas augstumā, uz tā atrodas Kijiva. Lejpus Kijivai Dņepra sadalās vairākās līdztekās, kas apskalo daudzas salas. Vietām izceļas granīta sliekšņi, tie tomēr nesniedzas visā upes platumā un kuģniecību netraucē.
Līdz Dņipro HES uzbūvēšanai posmā Dņipro — Zaporižja upe lauzās šķērsām cauri Ukrainas granīta horstam, straumei ceļu aizsprostoja klinšu salas, zemūdens akmeņi un sliekšņi. Hidroelektrostacijas celtniecības laikā (1927–1932) krāces applūdināja. Otrā pasaules kara laikā Sarkanā armija atkāpjoties sagrāva Dņepras HES aizsprostu, bet pēc kara to atjaunoja. Lejpus Zaporižjai upes plūdums ir rāms un tā sadalās līdztekās un pa sešām attekām ieplūst Melnās jūras Dņepras-Bugas limānā.
—-------------------------------------------------------------------------------------------------------------
"Lieliska karte dzīves dziedināšanas, brieduma, jēgas atrašanai." Juris Rubenis, Integrālās izglītības institūta direktors “Ar laiku mēs izaugam pietiekami lieli, lai ietvertu sevī to, kas draudējis mūs iznīcināt. Un atrodam to, kas atbalsta arī tad, kad neatbalsta nekas.” Džeimss Holiss Kā nonācām šajās vēstures krustcelēs un vai tās pārvarēsim – gan katrs atsevišķi, gan kā suga? Ir jāsakopo visa apņēmība un drosme, lai smagos pārmaiņu laikos saglabātu savas vērtības. Vai mēs vispār zinām savas vērtības? Un kur rast spēku, kad viss tiek apšaubīts? Laime ir blakusprodukts, ja cilvēks ik mirkli ir pareizās attiecībās ar savu dvēseli. Tāpēc grāmatā runāts par šo attiecību sakārtošanu. Patiesais dvēseles ceļojums var notikt tikai tad, kad izprastas un atspēkotas “idejas un priekšstati”, kam diendienā kalpojam. Džeimss Holiss (James Hollis, 1940), Ph.D., ir amerikāņu Junga psihoanalīzes teorētiķis un praktiķis, lektors un daudzu grāmatu autors. Vadījis Vašingtonas Junga biedrību (JSW) un Junga Izglītības centru Hjūstonā, bijis programmu direktors Filadelfijas Junga institūtā un joprojām ir JSW direktoru padomes loceklis un Sanfrancisko Seibrukas Universitātes profesors Junga studiju jomā. Latviešu valodā lasiet arī “Viduspāreja: no posta līdz piepildījumam pusmūžā” un “Saturna ēnā: vīriešu ievainojumi un to dziedināšana”. No angļu valodas tulkojis Edgars Zemītis.

—------------------------------------------------------------------------------------------------------------------

Svarīgi!
Google Play partneri var pārdot e-grāmatas un audiogrāmatas noteiktās valstīs/reģionos. Šeit aprakstītās funkcijas nav pieejamas visās valstīs/reģionos.
Saskaņā ar regulatīvajām prasībām uzņēmums Google nevar piedāvāt priekšpasūtījumus Indijā. Jūsu grāmata būs pieejama Google Play veikalā Indijā tās izlaišanas datumā.
Veicot priekšpasūtījumus, klienti var pasūtīt (bet ne lasīt) jūsu grāmatu pirms tās izlaišanas datuma. Izlaišanas datumā no klientiem, kuri ir veikuši iepriekšēju pasūtīšanu, tiek iekasēta samaksa par pirkumu, un viņi var piekļūt grāmatai.
Pirms failu augšupielādes pārliecinieties, ka saturs atbilst Google vadlīnijām. Ja plānojat grāmatas pārdot pakalpojumā Google Play, izskatiet mūsu izdevēju satura politikas par grāmatām pakalpojumā Google Play.
Analīzes diagrammās un pārdošanas darījumu pārskatos tiek izmantots datums, kurā klients veica priekšpasūtījumu, tādējādi jūs varat novērtēt klientu gaidu pakāpi. Šādos pasūtījumos norādītie ieņēmumi jums tiks izmaksāti tikai tad, kad grāmata būs izlaista. Lai iegūtu finanšu pārskatu par saņemto maksājumu, atveriet sadaļu Google Play ieņēmumu pārskati.
Pakalpojumā Google Play varat piedāvāt grāmatu bez maksas, izmantojot standarta iesniegšanas procesu.
Pakalpojumā Google grāmatas ir jābūt pieejamam jūsu grāmatas priekšskatījumam. Priekšskatījuma procentuālais apjoms pakalpojumā “Google grāmatas” ir atsevišķs iestatījums, ko neietekmē tas, vai grāmata bez maksas ir pieejama pakalpojumā Google Play. Ja vēlaties, lai lietotāji pakalpojumā Google grāmatas varētu lasīt visu grāmatu, cilnē Iestatījumi iestatiet priekšskatījuma veidu “100%”. Varat arī iespējot tiešu grāmatas lejupielādi no pakalpojuma Google grāmatas.
Jums joprojām ir jānorāda maksājumu iestatījumi. Ja savu kontu izveidojāt pēc 2014. gada jūlija, iespējams, reģistrējoties jau esat norādījis nepieciešamo maksājumu informāciju. Pretējā gadījumā jums jāiestata maksājumu profils, norādot uzņēmuma adresi, kas saistīta ar pārdošanas teritoriju. Ja visas jūsu grāmatas ir pieejamas bez maksas, jums nav jāpievieno bankas konta informācija. Plašāku informāciju skatiet rakstā par maksājumu iestatījumu konfigurēšanu.
Norādiet grāmatas mazumtirdzniecības cenu “0”. To varat paveikt grāmatas cilnē Cenas. Noteikti norādiet gan valūtu, gan valstis vai reģionus, kuros grāmata ir pieejama bez maksas. Lai ērti lietotu nulles cenu citās valstīs vai reģionos, iespējojiet valūtas konvertēšanu.
Varat iestatīt ierobežotu laika periodu, kad grāmatas ir pieejamas bez maksas. Varat ievadīt cenu piemērošanas sākuma un beigu datumu. Lai iestatītu cenas piemērošanas ilgumu, zem cenas pieskarieties vienumam Rādīt papildu iestatījumus. Cena būs spēkā no plkst. 00:00 sākuma datumā līdz plkst. 23:59 beigu datumā atbilstoši pircēja laika joslai. Ja vēlaties, lai pēc akcijas beigām grāmatu varētu nopirkt, noteikti norādiet cenu, kam jābūt spēkā pēc tam.
Savām bezmaksas grāmatām varat iespējot digitālo tiesību pārvaldību. Digitālo tiesību pārvaldību var iestatīt arī cilnē Iestatījumi.
Padoms. Kontos, kas izveidoti pēc 2014. gada jūlija, valūtas konvertēšana ir iespējota pēc noklusējuma.
—------------------------------------------------------------------------------------------------------------------

E-grāmata ir elektroniskā formā publicēts teksts un attēli, kas lasāmi datorā vai citā ierīcē (viedtālrunī, planšetdatorā, datorā vai speciālā e-lasītājā). E-grāmata var būt drukātas grāmatas digitālais ekvivalents, tomēr mūsdienās bieži vien e-grāmata pastāv bez drukātās grāmatas versijas. E-grāmatas neaizstāj drukātās grāmatas, tās ir alternatīva ar savām priekšrocībām. Zvaigzne ABC saviem lasītājiem e-grāmatas piedāvā trijos formātos: PDF , EPUB un MOBI . Formāta veidu izvēlas e-grāmatu maketētājs atbilstoši faila specifikai. Ja grāmatā ir daudz attēlu un zīmējumu, kuriem ir noteikta loma attiecīgajā lappusē, tad tā tiek sagatavota PDF formātā. Lielākā daļa e-grāmatu ir EPUB formātā, taču saviem lasītājiem Zvaigzne ABC piedāvā arī MOBI formātu, ko atbalsta tikai Amazon Kindle e-grāmatu lasītāji. E-grāmatām ir nepieciešama aizsardzība, lai nodrošinātos pret nelegālu to izplatību. Šī iemesla dēļ e-grāmatas ir aizsargātas ar sociālo DRM ( Social Digital Rights Management). Tas nozīmē, ka pirkuma brīdī e-grāmatas datne ir iezīmēta ar pircēja personiskajiem datiem – vārdu, uzvārdu, e-pasta adresi un pirkuma datumu. Zvaigzne ABC izdotās e-grāmatas var iegādāties apgāda mājaslapā www.zvaigzne.lv, kā arī Apple Books lietotnē. Mācību e-grāmatas var iegādāties tikai Zvaigzne ABC mājaslapā. Lai Zvaigzne ABC mājaslapā iegādātos e-grāmatas, vispirms nepieciešams reģistrēties un iepazīties ar e-grāmatnīcas lietošanas noteikumiem.
Pēc veiksmīgas reģistrācijas mājaslapas sadaļā “ E-grāmatas” jāizvēlas e-grāmata, jānospiež “Pirkt” un jāapmaksā pirkums.
Pēc pirkuma apmaksas uz reģistrācijā norādīto e-pastu tiks nosūtīts pirkuma apstiprinājums, bet Zvaigzne ABC mājaslapā reģistrētā lietotāja kontā sadaļā “Manas e-grāmatas” būs pieejams nopirktās e-grāmatas fails PDF vai EPUB un MOBI formātā.
Lai sāktu lasīt e-grāmatu, nepieciešams saglabāt (lejupielādēt) un pievienot e-grāmatas failu kādā no e-grāmatu lasīšanas programmām vai lietotnēm, kas ir pieejamas bez maksas. Populārākās e-grāmatu lasīšanas programmas ir Calibre , Adobe Digital Editions un Books ( Apple ierīcēm).  Apple iPhone un iPad, kā arī Apple datoru lietotāji Zvaigznes ABC e-grāmatas var iegādāties arī Books lietotnē. Šeit katrai e-grāmatai ir pieejams arī bezmaksas priekšskatīšanas fails. Izvēloties e-grāmatu, pirkums notiek Books, kurā lietotājam ir jāievada Apple ID parole pirkuma apstiprināšanai. Pēc veiksmīgas pirkuma veikšanas, e-grāmata tiek saglabāta Books lietotnē sadaļā "Library". Zvaigzne ABC mācību e-grāmatas, darba burtnīcas, metodiskos materiālus pedagogiem var iegādāties gan privātpersonas, gan izglītības iestādes. Iegādāto mācību e-grāmatu izmantošana notiek tiešsaistē platformā Māconis, tāpēc to lasīšanai datorā un planšetdatorā ir nepieciešams interneta pieslēgums. Šajā platformā izmantojamie materiāli tiek piedāvāti kā abonēšanas pakalpojums uz vienu gadu kopš produkta aktivizācijas brīža. Ja mācību e-grāmatu iegādājas privātpersona, nepieciešams reģistrēties Zvaigzne ABC mājaslapā, izvēlēties nepieciešamo darbu un veikt tā apmaksu. Pēc veiksmīgas pirkuma apmaksas uz reģistrācijā norādīto e-pastu tiks nosūtīts pirkuma apstiprinājums ar produkta aktivizācijas kodu. Šis kods ir redzams arī lietotāja kontā sadaļā “Manas e-grāmatas”. Lai izmantotu iegādāto e-grāmatu, darba burtnīcu vai citu mācību materiālu, lietotājam ir jāreģistrējas platformā Māconis, kur nepieciešams aktivizēt produkta kodu. Ikvienam Mācoņa lietotājam ir pieejama detalizēta platformas lietošanas pamācība, kurā aprakstītas arī mācību e-grāmatu funkcijas.
Ja mācību e-grāmatas iegādājas izglītības iestādes, tām nepieciešams reģistrēties Zvaigzne ABC mājaslapā. Izvēloties nepieciešamās mācību e-grāmatas, darba burtnīcas vai metodiskos līdzekļus un veicot to apmaksu, arī izglītības iestāde saņem produktu aktivizācijas kodus. Lūdzam izglītības iestāžu pārstāvjus sazināties ar Zvaigzne ABC Interaktīvo mācību materiālu izstrādes grupas darbiniekiem pa tālruni 67350773 darbdienās no 9.00 līdz 17.00 vai e-pastu info@izvaigzne.lv, lai uzzinātu, kā izveidot skolas kontu Māconī .
—------------------------------------------------------------------------------------------------------------------------
Statistikas zinātnes priekšmets
Kā katrai zinātnei, arī statistikai ir būtiskas specifiskas īpatnības, kuras to atšķir no citām zinātnēm un dod tai tiesības pastāvēt kā zinātnes nozarei. Jebkuras zinātnes galvenā īpatnība izpaužas izziņas priekšmetā, izpētes principos un metodēs, kuru kopums veido tās metodoloģiju. Statistikas pētīšanas priekšmets ir sociālekonomiskās dzīves masveida parādības. Tā pēta šo parādību un procesu skaitliskās (kvantitatīvās) likumsakarības konkrētos apstākļos un vietās. Statistiku atzīst par zinātni, kas pēta jebkuras masveida parādības dabā, sabiedrībā, tehnikā. Statistikai nav raksturīga atsevišķu gadījumu, vienreizēju vai retu parādību pētīšana, neskatoties uz to, ka tie ir interesanti un svarīgi. Statistika pēta tikai tādas parādības, kuras ir sastopamas lielā skaitā, un tādas ir gandrīz visas sabiedriskās parādības. Piemēram, ražošana, sadale, patēriņš, transports, migrācija, laulības, šķiršanās, bezdarbs, noziedzība u. c. Statistika pēta arī dabas resursus un dabas apstākļus, jo tie ietekmē sabiedrības dzīvi. Statistika pēta sabiedriskās parādības ne vispār, bet gan to skaitliskās izpausmes. Ja kādu parādību nevar tieši vai netieši raksturot skaitliski, tās statistiskā pētīšana nav iespējama. Sabiedriskās parādības vienmēr ir konkrētas un reālas, tās var izteikt EUR, tonnās, cilvēkos utt. Statistika nerada parādību lielumus vai stāvokļus, bet tos konstatē un analizē. Katrā vēsturiskajā posmā sociālekonomiskajām parādībām ir konkrēti izmēri (apjomi), struktūra, attīstības intensitāte un izplatība, kā arī konkrētas attiecības citai ar citu. Statistiskajiem rādītājiem ir jāatklāj pētāmo parādību īpatnības, likumsakarības un nemitīgi mainīgo savstarpēji saistīto cēloņu un seku kompleksi. Statistiskās likumsakarības ir dabā un sabiedrībā objektīvi pastāvošas likumsakarības. Masveida parādībās, kuru pamatā ir plašs un sarežģīts nemitīgi mainīgu savstarpēji saistītu cēloņu un seku komplekss, tās atsevišķi gadījumi iezīmējas ar individuālu atšķirību un ārēju nejaušību. Konkrētu vienību patstāvīga pētīšana nedod iespēju gūt zinātnisku atziņu par parādības vispārējo būtību. Bet, ja novēro parādību kopumā, iespējams konstatēt stingri likumsakarīgu tās stāvokli, sakarību un mainību. Šāda veida likumsakarību sauc par statistiski konstatējamu likumsakarību. Visu sabiedrisko parādību pamatā ir objektīvi cēloņi. Nav tādas parādības, kas varētu rasties no nekā vai arī kas neatstātu aiz sevis sekas. Pētīšanas procesā statistika balstās uz cēlonības objektīvas esamības atzīšanu. Statistika nerada parādību lielumus vai stāvokļus, bet tos tikai konstatē un analizē.
—------------------------------------------------------------------------------------------------------------------------


Svarīgs sociālekonomisko procesu likumsakarību pētīšanas virziens ir dinamikas rindas kopējās attīstības tendences–trenda–noteikšana. Trenda virziens un raksturs dažreiz ir konstatējami bez dinamikas rindas speciālas pārveidošanas. To skaidri atspoguļo dinamikas rindas līmeņi, kuri parāda attīstību vienā noteiktā virzienā–palielināšanās vai samazināšanās, progress vai regress. Bieži ir sastopamas tādas dinamikas rindas, kuru līmeņi svārstās–gan palielinās, gan samazinās. Šādos gadījumos, lai noteiktu trendu, lieto īpašas dinamikas rindu izlīdzināšanas metodes. Trenda izzināšana nepieciešama ne tikai tādēļ, lai pilnīgāk noskaidrotu pētāmās parādības attīstības raksturu, kāds faktiski bijis jau aizritējušā periodā, bet galvenokārt tādēļ, lai iegūtu teorētiski pamatotu bāzi dinamikas rindas turpināšanai (t. i., parādības prognozēšanai). Trendu grūtāk ir atklāt, ja dinamikas rindas līmeņi attiecas uz ļoti īsiem laika periodiem. Turklāt jāatzīmē, ka sabiedrisko parādību attīstības procesu nosaka sistemātisko faktoru komplekss, kas pastāv ilgstošu laiku un ietekmē parādību regresa vai progresa (palielināšanās vai samazināšanās) virzienā. Vienlaikus dinamikas rindas līmeņus ietekmē arī nejauši, individuāli faktori, kas darbojas īslaicīgi dažādos virzienos un rada dinamikas rindas svārstības. Rezultātā nepieciešama dinamikas rindas matemātiska pārveidošana. Trenda noteikšanai lieto speciālas metodes. Konkrētas metodes izmantošana ir atkarīga no sākotnējās informācijas un analīžu uzdevumiem. Visplašāk lieto intervālu paplašināšanas, slīdošo vidējo un analītiskās izlīdzināšanas metodi. Intervālu paplašināšanas metode saistīta ar sākotnējās dinamikas rindas pārveidošanu ilgstošāku periodu rindās (piemēram, dienas–mēneša, mēneša–ceturkšņa, ceturkšņa–gada utt.). Viens no šīs metodes trūkumiem–grūti 122 pamatot intervālu paplašināšanas robežas. Dziļākas analīzes vajadzībām šī metode ir pārāk elementāra. To var lietot tad, ja rinda, kuru pārveido, ir pietiekami gara. Slīdošo vidējo metode. Arī šīs metodes pamatā ir intervālu paplašināšanas princips, taču tā nav kalendāriska intervālu paplašināšana. Veidojot katru jaunu paplašinātu intervālu, tā sākuma punkts “paslīd” par vienu laika vienību uz priekšu. Šī metode sevišķi piemērota tajos gadījumos, kad parādības attīstībai ir nevienmērīgs, zigzagveida raksturs (kāpumi un kritumi). Katrai dinamikas rindai slīdošo vidējo aprēķina šādā secībā: nosaka izlīdzināšanas intervālu, t.  i., intervālā ietilpstošo līmeņu skaitu. Turklāt ievēro šādus noteikumus: ja jāizlīdzina mazas, haotiskas svārstības, tad izlīdzināšanas intervālus ņem pēc iespējas lielākus, un otrādi–izlīdzināšanas intervālus ņem mazākus, ja jāatbrīvojas no svārstībām, kuras periodiski atkārtojas; aprēķina izlīdzināšanas intervālu vidējo līmeņu nozīmes, kuras vienlaicīgi ir dinamikas rindas līmeņu izlīdzinošās nozīmes. Slīdošo vidējo aprēķināšana ir atkarīga no tā, vai aprēķina: nepāra skaita locekļu slīdošos vidējos, piemēram, trīs locekļu, piecu locekļu utt.; pāra skaita locekļu slīdošos vidējos, piemēram, četru līmeņu utt. Lai aprēķinātu nepāra skaita, piemēram, trīs locekļu, slīdošos vidējos, vispirms jāaprēķina attiecīgā plašuma slīdošajos intervālos ietverto līmeņu summas, kuras pēc tam jādala ar locekļu (līmeņu) skaitu intervālā. Iegūtos rezultātus–slīdošos vidējos līmeņus–attiecina pret intervālu vidū esošajiem locekļiem. Piemēram, trīs locekļu slīdošos vidējos attiecina pret katra slīdošā intervāla otrajiem locekļiem. Rindas pirmajam un pēdējam empīriskajam līmenim trīs locekļu slīdošos vidējos nevar aprēķināt. Aprēķinot pāra skaita slīdošos vidējos, vispirms iegūst attiecīgā plašuma slīdošo intervālu summas, kuras pēc tam dala ar locekļu skaitu intervālā. Šādi iegūtos pāra skaita slīdošos vidējos sauc par necentrētiem slīdošiem vidējiem, un tos sākotnēji neattiecina pret kādu konkrētu rindas locekli, bet ievieto starp tiem (starp periodiem).
—------------------------------------------------------------------------------------------------------------------------
Bakalaura darba teorētiskā daļa ietv literatūras apskatu, kurā studentam patstāvīgi jādemonstrē spējas sistematizēt un analizēt informāciju, lai to tālāk izmantotu kā izejmateriālu konkrētu inženiertehnisku vai pētniecības jautājumu risināšanā. Bakalaura darba teorētisko daļu veido nodaļas ar apakšnodaļām, ko strukturē, lai pilnībā “izsmeltu” izvēlēto temata. Nodaļu pēctecība ir savstarpēji saistīta un izriet no darba satura. Nodaļu un apakšnodaļu virsrakstus jāformulē tā, lai lasītājam uzreiz būtu skaidrs, par ko būs attiecīgā nodaļa vai apakšnodaļa. Nodaļu un apakšnodaļu skaits netiek reglamentēts, tas izriet no darba apjoma un satura. Taču nodaļai nevar būt tikai viena apakšnodaļa. Nodaļas sākumā jāievieto dažas ievadrindkopas vispārēja saistoša teksta, t. i., apakšnodaļas nosaukumam nedrīkst sekot uzreiz aiz nodaļas nosaukuma. Vienas nodaļas vai apakšnodaļas garums nedrīkst būt mazāks par divām lappusēm. Bakalaura darba teorētiskās daļas izstrādes pamatā ir darbs ar literatūru: mācību materiāliem, grāmatām, būvnormatīviem un standartiem, interneta resursiem, zinātniskās literatūras datubāzēm u. c. avotiem. Studentam ieteicams izmantot arī tos materiālus un rezultātus, kas iegūti, izstrādājot savus kursa projektus un kursa darbus, sagatavojot prakses atskaiti, kā arī veicot zinātniskās pētniecības darbu. Darbs nav veidojams vienkārši kā “copy/paste”, bet ir nepieciešama iegūto atziņu analīze. Piemēram, citu autoru domu var citēt, atsaucoties uz attiecīgo literatūras avotu, bet tūlīt aiz citāta pāris teikumos jābūt izteiktam bakalaura darba autora viedoklim. Vairākas rindkopas nedrīkst citēt no viena literatūras avota, piemēram, nevar norādīt vienu atsauci uz veselu lappusi citētā teksta. Darbā nepieciešams rast atbildes uz definētajiem jautājumiem un atrisināt noteiktos uzdevumus, argumentēt un parādīt savu ieguldījumu darbā, pēc tā darbs arī tiks vērtēts. Darbs veidojams, izvairoties no nepamatotiem apgalvojumiem. Apgalvojumi jāpamato, atsaucoties uz citu autoru ieguldījumu un skaidri izsakot savu viedokli par analītiskā darba vai empīrisko pētījumu rezultātiem. Praktiski darbā tiek identificētas nozīmīgākās problēmas un atklāti tās ietekmējošie faktori, apskatīta attiecīgo jomu reglamentējošā normatīvā vide un institūcijas, piemēram, galvenie normatīvie akti, likumprojekti, organizatoriskās struktūras un iesaistītie dalībnieki, analizēti attiecīgajā problemātikā saistošie procesi, sistēmas, tendences, ierobežojumi, modeļi u. c. Darbā iespējams iekļaut un raksturot savus praktiskos piemērus, novērojumus, speciālistu viedokļus, iegūtos rezultātus un secinājumus, ietverot grafiskos materiālus, tabulas un attēlus. Teorētisko aspektu izpēte bieži dod iespēju precīzāk un detalizētāk izprast identificētās problēmas. Darbā iespējams sniegt saistošu terminu un jēdzienu skaidrojumu un kritisku vērtējumu. Lietotajiem tehniskajiem terminiem jāatbilst Nacionālās terminoloģijas vārdnīcai. Juridiska rakstura problēmas iespējams novērtēt, darbā iekļaujot atsevišķu normatīvo aktu skaidrojumu. Nav atļauta konkrēta ražotāja norādīšana, jānorāda tikai raksturlielumi.

Darbā, piedāvājot dažādu problēmu risinājumus, ieteicams izmantot sistēmisku pieeju. Katrs risinājums rada gan pozitīvus, gan negatīvus efektus. Svarīgi, lai bakalaura darba teorētiskajā daļā tiktu skaidri definētas problēmas un izaicinājumi, kas tālāk tiks risināti projekta daļā. Ieteicams, lai tiek novērtētas arī risinājumu alternatīvas. Teorētiskajai daļai ir jābūt savstarpēji saistītai ar projekta daļu.

Projekta daļa (inženierprojekts) apliecina studenta teorētiskās sagatavotības līmeni un prasmi patstāvīgi risināt inženiertehniskus jautājumus. Projekta daļā studentam ir jāparāda savas iemaņas projektēšanā: ir jābūt piedāvātam noteiktam projektam, tā tehniskajam aprakstam ar atbilstošiem rasējumiem, lai atrisinātu konkrētu jautājumu. Projekta daļas paskaidrojuma rakstā jāietver:
• projektēšanas uzdevums:
» informācija par būvobjektu (būvobjekta galvenās funkcijas un parametri);
» saņemtie izejmateriāli (piemēram, ģenerālplāns ar objekta novietojumu, pilsētas inženiersistēmas pie objekta), nenorādot objekta adresi, kadastra numurus u. tml.;
» nosacījumi (piemēram, tehniskie noteikumi – inženiersistēmu projektēšanas prasības attiecībā uz būvnormatīviem, standartiem u. tml.);
» īpaši nosacījumi (piemēram, attiecībā uz materiāliem);
• tehniskais projekts:
» jāizmanto teorijas daļā pamatotās projektēšanas un konkrētu uzdevumu risināšanas metodes;
» jāveic inženiertehniski aprēķini, lai pierādītu autora teorētisko sagatavotību un praktiskās iemaņas inženiertehnisku uzdevumu veikšanā;
» jāpamato izvēlētais tehniskais risinājums;
• četri rasējumi (piemēram, plāns, griezums, shēma un aksonometriskā shēma); rasējumi jāizstrādā praktiski lietojamam inženierprojektam vai inženierprojekta daļai (inženiersistēmu apakšnozarēm) atbilstoši piedāvātajiem problēmu risinājumiem; rasējumi jāizstrādā kādā no rasēšanas/projektēšanas datorprogrammām, piemēram, Autocad, Magicad, Revit u. tml.; ir pieļaujams, ka viens rasējums tiek aizvietots ar simulācijas programmas vizualizāciju ar nosacījumu, ka tas sniedz būtisku tehnisko informāciju; iesniedzamajam bakalaura darbam četrus rasējumus jāpievieno projekta daļas beigās;
• tehniski ekonomiskais novērtējums (piemēram, tāme, ekspluatācijas izdevumi, atmaksāšanās laiks, dzīves cikla izmaksas);
• darbu organizēšanas projekts ar būvdarbu kalendāro plānu.

Pielikumos parasti iekļauj grafiskos materiālus, tabulas, zīmējumus, attēlus, kas neietilpst vai nav lietderīgi ievietošanai darba tekstā. Parasti darba pielikumā ieteicams ievietot materiālu, ja tas aizņem pilnu lappusi vai vairāk. Attiecīgajās vietās darba tekstā jānorāda atsauces uz pielikumiem. Pielikumu apjoms var būt līdz 20  % no darba kopapjoma.



—------------------------------------------------------------------------------------------------------------------------


Par pansijām līdz 20. gs. vidum daudzās valstīs sauca iestādes, kas piedāvāja mēbelētas istabas un ēdināšanu jeb “pilnu pansiju” (woll panzion, vācu val.). Parasti pansijās uzturējās ilgāku laiku, sezonu. Par pansijām Ķemeros ir atrodama 1903. gada informācija: “Par ārstēšanās sezonas laiku tiek atvērti līdz 12 pansionāti, kur par istabu ar gultas drānām un pilnīgu uzturu maksā 11 – 18 rbļ. par nedēļu” [40, 19]. No perioda līdz Pirmajam pasaules karam ir saglabājušās vizuālas liecības – fotogrāfijas un pastkartes –, uz kurām ir atrodams ēkas nosaukums “pansija” (3. piel., 219.–224. r.). Par pansijām rakstisku liecību no šī perioda nav daudz. Salīdzinot pansiju ēku arhitektūru, ir redzams, ka ēkas ir bijušas ļoti dažādas gan stilistiski, gan izmēru ziņā, tomēr tām bija vienojošie elementi – tās bija koka konstrukciju ēkas ar verandām, atvērta tipa galerijām un citām ārtelpām. Ir saglabājušies vairāki attēli, uz kuriem ir norādīts, ka attēlā redzama Miškes pansija (2.72. att.). Vienā no attēliem redzama neliela vienstāvu vasarnīca ar mezonīnu un verandu. Citā šīs ēkas attēlā redzama jau lielāka celtne un vēl citā divarpus stāvus liela ēka ar stūra torni. Acīmredzot šādā veidā šī pansija ir izaugusi no sākotnēji nelielas vasarnīcas. Šāda pansiju ģenēze acīmredzot bija vispārēja parādība – sākotnēji pansijas tika iekārtotas nelielās īres vasarnīcās, tajās piedāvājot ēdināšanu un citu papildus pakalpojumus, un ar laiku šādas vasarnīcas varēja paplašināt vai tās tika celtas lielākas, pakāpeniski attīstoties par pansijas tipa vasarnīcām, ko var raksturot arī kā “liela īres vasarnīca ar pansiju”.

Vairāku liela izmēra pansijām paredzētu vasarnīcu arhitektūra bija līdzīga – garenas divstāvu ēkas, simetriskas, ar tornīšiem galā, ar galerijām fasādes vidusdaļā. Mazā izmēra pansijas visbiežāk neatšķīrās no nelielām īres vasarnīcām. Lielās pansiju ēkas bija tikai daļa no pansijām, kā dēļ nevarētu identificēt tās kā atsevišķu ēku tipu, bet gan kā īres vasarnīcas tipu. Arī starpkaru periodā preses izdevumos, tūrisma bukletos un kultūrvēsturiskos aprakstos bieži lietots ēku nosaukums “pansija”. Ir saglabājušies sludinājumi par pansijām Jūrmalā, bet salīdzinoši maz attēlu. No sludinājumiem var iegūt salīdzinoši plašu informāciju, piemēram: “Atpūtas meklētāji, panzionari un ceļotāji tiek uzņemti par mērenām cenām māsas Wally Schiemann panzijā Bulduros, Vidus prosp. 24. Dažādas diētas tiek ar rūpību ieturētas. Iešļircinājumus un masāžas var izdarīt mājās. Uz vēlēšanos ārsta uzraudzība. Par labu barību gādā pirmklasīgs ķēķis; piemīlīgas un gaišas istabas dod ķermenim un garam atpūtu un stiprina to. Elektriska apgaismošana. Vannas.” (2.73. att.). Tas nozīmē, ka pansijās tika piedāvāti arī dažādi medicīniski un sadzīves pakalpojumi.


Daudz jaunas pansiju ēkas celtas netika, bet tika izmantoti iepriekšējo periodu objekti. Arī nedaudzās jaunbūves parasti tika veidotas iepriekšējā perioda tradīcijās, līdzīgi kā tas notika ar īres vasarnīcām.


Padomju periodā pansiju ēkas, tāpat kā citas vasarnīcas, izmantotas jaundibinātu kūrorta iestāžu vajadzībām. Visbiežāk tajās izvietotas sanatoriju guļamtelpas, atsevišķas vēsturiskās ēkas dēvējot par korpusiem. Šajā periodā tika veidotas iestādes ar pansijām līdzīgu nosaukumu – pansionāts – ar līdzīgiem darbības principiem, kas tomēr būtu apskatāmi atsevišķi. Pēc 1991. gada lielākā daļa vēsturisko pansiju ēku tika denacionalizētas. Visbiežāk šīs ēkas tika pārveidotas par daudzdzīvokļu ēkām. Dažās ir ierīkotas nelielas viesnīcas (3. piel., 225.,226. r.). Pansiju ēkas, kas ir iekļautas arhitektūras pieminekļu sarakstā, tajā nosauktas par “dzīvojamām ēkām – pansijām”. Ņemot vērā šī ēku tipa ģenēzi, precīzāks nosaukums būtu “liela īres vasarnīca ar pansiju”. Mūsdienu normatīvajos aktos pansija kā ēkas nosaukums ir sastopama, tomēr nav specificēts, kas ar to tiek saprasts. Pansija Jūrmalas apbūves noteikumos ir pieskaitīta viesu izmitināšanas objektiem [118, 1. pielikums], būvju klasifikatorā viesnīcu ēkām, klasifikācijas kods 1211 [129, pielikums, nr. p.k. 27.]. Šo viesu izmitināšanas objektu tipu mūsdienās praktiski neizmanto.

Līdz Pirmajam pasaules karam kūrmājas mēdza saukt arī par “Actienhaus” (vācu val.) jeb akciju mājām (2.74. att.). Kūrmājas bijušas Dubultos, Dzintaros, Mellužos, Asaros un Ķemeros. Pirmā bija Mellužu kūrmāja. 1827. gadā tā tika izveidota pie Mellužu (Karlsbādes) kroga. Tajā bija 12 istabas, zāles dejām, biljardam, ēšanai un lasīšanai [11, 66]. To mēdza saukt par “Mellužu zāli”, bet 1897. gada Mellužu plānā tā nosaukta par “Actienhaus”. Kopā ar krogu un laukumu tā veidoja Mellužu sabiedrisko centru. 1917. gadā ēka nodega. Ir saglabājušies attēli (3. piel., 229. r.) un sludinājumi (2.74. att.) no vēl vienas ēkas Mellužos, ko sauca par kūrmāju.

—-------------------------------------------------------------------------------------------------------------

Skolotājs ir galvenais valsts stratēģisko un taktisko mērķu īstenotājs izglītībā un pārmaiņu virzītājs. Lai izglītības iestāde varētu realizēt jebkādas jaunas, radošas ieceres, ieviest inovācijas, izmantojot tehnoloģijas, būtiskas ir pietiekami augstas vadības un pedagogu kompetences mācību procesa nodrošināšanai. Runājot par skolotāju pamata kompetencēm, sabiedrībā ir lielas gaidas – tiek sagaidīts, ka pedagogam būs skaidra izpratne par izglītības mērķiem, uzdevumiem un mācību saturu, kā arī labas zināšanas par mācīšanos, mācīšanu un audzināšanu, kas rada pastiprinātu spiedienu un izceļ morālo aspektu sadarbībā “students – pedagogs – programma – mācību process”. Ņemot vērā šīs augstās prasības, mūsdienās pedagogiem mūžizglītība un nepārtraukta savu kompetenču pilnveide ir obligāta. Spēja efektīvi sekot pārmaiņām – sociālajām, organizācijas, tehnoloģiju un citām – ir rādītājs, kas apliecina pedagoga profesionalitāti. Profesionāls skolotājs mūsdienās spēj sekot valdības politikas izmaiņām, ievērot Eiropas Savienības vadlīnijas un ieteikumus (Zeiberte, 2011). Saskaņā ar spēkā esošo likumdošanu pedagogam jāveic sekojoši pienākumi: “1) radoši un atbildīgi piedalīties attiecīgo izglītības programmu īstenošanā; 2) audzināt krietnus, godprātīgus cilvēkus — Latvijas patriotus; 3) pastāvīgi pilnveidot savu izglītību un profesionālo meistarību; 4) ievērot pedagogu profesionālās ētikas normas; 5) nodrošināt izglītojamo iespējas īstenot savas tiesības izglītības iestādē; 6) ievērot bērna tiesības; 7) īstenot izglītības programmu sadarbībā ar izglītojamā ģimeni” (Izglītības likums, 1998, 51.pants). Tātad profesionālā pilnveide un tālākizglītība ir viens no pedagoga pamata pienākumiem, kas iestrādāts izglītību regulējošos normatīvajos aktos. Arī MK noteikumos Nr.569 no 11.09.2018 minēts, ka trīs gadu laikā pedagogam jāapgūst kāda no profesionālās kompetences pilnveides programmām 36 stundu apjomā, ietverot kādu no šīm tēmām: “pedagoga vispārējās kompetences”, “izglītības saturs un didaktika” (šeit ietilpst arī IKT prasmju apguve), “izglītības vadība” (Noteikumi par pedagogiem nepieciešamo izglītību un profesionālo kvalifikāciju un pedagogu profesionālās kompetences pilnveides kārtību, 2018). Pētījumos par pedagoga darbības efektivitāti tiek minēti vairāki to ietekmējoši faktori: - personības īpašības, attieksmes un pārliecība; - pedagoģiskās prasmes un zināšanas, kurās ietilpst: o konkrētā mācību priekšmeta zināšanas; o mācību programmas pārzināšana; o izpratne par to, kā skolēni mācās; o mācīšanas metožu pārzināšana; - vispārējas zināšanas pedagoģijā; - konteksta izpratne (priekšmetā, ko māca); - sevis pazīšana (Liakopoulou, 2011; Zeiberte, 2011). Pedagoģiskajā procesā skolotājam jādomā trīs līmeņos. Pirmkārt, jābūt zinošam teorētiskajā līmenī, kas saistāms ar pedagoģisko filozofiju, jāpārzina dažādas teorijas, lai izprastu cilvēka attīstības procesus, pedagoģiskā procesa pamatnostādnes, skolēna vajadzības un vērtības. Otrkārt, skolotājam jāprot praksē pielietot mācību metodes un tehnoloģijas, lai 46 sasniegtu pedagoģiskos mērķus. Treškārt, jāprot organizēt pedagoģisko procesu tā, lai palīdzētu skolēniem kļūt patstāvīgiem un pilnveidot savu mācīšanos, piedalīties tajā un apzināties mācīšanās audzinošo, attīstošo un izglītojošo mērķi (Žogla, 2018). Apspriežot skolotājam nepieciešamās kompetences, autore atbalsta Namsones un Volkinšteines lietoto jēdzienu “skolotāja profesionālā kompetence”, kas ietver vairākus skolotāja darbā būtiskus elementus: zināšanas mācību priekšmetā, psiholoģijā, pedagoģijā, prasmes savas zināšanas lietot praksē. Kompetenci veido ne tikai spējas, prasmes un zināšanas konkrētajā mācību jomā, bet arī uzskati par mācībām, skolēna un skolotāja lomu, raksturs, personības iezīmes un personīgā motivācija. Visi elementi kopā veido skolotāja profesionālo kompetenci, ko var novērot reālajā darbā ar skolēniem (2.1.att.) (Namsone, Volkinšteine, u.c., 2018).

Autore iesaka skatīt skolotāja profesionālo kompetenci kā jebkuras citas profesijas speciālista profesionālo kompetenci, ko veido vairākas citas kompetences, kas nepieciešamas konkrētās profesijas pienākumu izpildei. Arī citi izglītības jomas pētnieki iesaka skolotāja profesiju nesašaurināt līdz mācīšanai kā vienīgajai profesijas funkcijai. Mācīšanas process jāskata plašāk – “Ja skolotājs netraucē, bet vajadzības gadījumā palīdz skolēnam, process iegūst mācīšanās dominanti. Šī īpašība arī uzvedina uz domu, ka pedagoģija nav zinātne, bet gan māksla” (Žogla, 2018, 106.lpp.). Tam piekrīt arī Jūlijs Students, viens no latviešu pedagoģijas teorijas pamatlicējiem, kurš savulaik pedagoģiju raksturojis kā zinātni un mākslu vienlaikus (Andersone, 2018). Profesionāls skolotājs pārzina bērna personības attīstības nianses, prot mērķtiecīgi pielietot dažādas darba metodes un pedagoģiskos līdzekļus, pielāgojot tos atšķirīgām situācijām un skolēnu vajadzībām. Šīs metodes nav atkārtojami kopējamas no vienas situācijas uz citu, jo skolēni ir atšķirīgi un reaģē atšķirīgi uz skolotāja pielietotajām darba metodēm. Profesionāls skolotājs vēro un izprot skolēna vajadzības, prot tam palīdzēt, mudina skolēnu formulēt un sasniegt savus mācību mērķus, sniedz un saņem atgriezenisko saiti par savu darbu (Namsone, Volkinšteine, u.c., 2018; Špona, 2019; Žogla, 2018). Tātad mācību darba organizēšana un realizēšana klasē ir tieši atkarīga no skolotāja profesionālās kompetences, jo skolotājs kontrolē situāciju un vada mācību procesu, un to būtiski ietekmē pedagoga pārliecība par sevi (König u.c., 2020). Ja skolotājs visu kontrolē, atbildība par mācīšanos tiek skolēnam atņemta. Jo jaunāks bērns, jo lielāku atbildību par mācīšanās procesu uzņemas pieaugušais un – pretēji – jo vecāks kļūst skolēns, jo lielāku 47 atbildību par savu mācīšanos skolotājs var nodot pašam izglītojamajam. To ir būtiski apzināties, jo, ja bērnam šīs prasmes neiemāca skolā, tad sekas būs jūtamas pieaugušo vecumā (Piskurich, 2003).

—-------------------------------------------------------------------------------------------------------------

Šajā apakšnodaļā autore apraksta pandēmijas laikā veikto empīrisko pētījumu, tajā izmantotās metodes un uzdevumus. Pētījumā tika novērtēta Latvijas skolotāju gatavība AM, noskaidrotas dažādajās mācību jomās biežāk pielietotās pedagoģiskā darba organizēšanas formas AM laikā, kā arī biežāk izmantotie digitālie rīki un tehnoloģijas. Balstoties uz iegūtajiem datiem, izstrādāts AM organizēšanas prasmju apguves līknes matemātiskais modelis, kas noderīgs dažādu mācību jomu skolotāju darba novērtēšanai un salīdzināšanai. Lai izstrādātu rekomendācijas AM organizēšanai nākotnē, autore īpaši analizē to skolotāju darbu, kuri uzskata, ka AM laikā strādājuši veiksmīgi. Autore izvirzījusi uzdevumu izpētīt pandēmijas laikā izmantotās pedagoģiskā darba organizēšanas metodes un informācijas un komunikāciju tehnoloģijas (IKT), definēt kopīgās un atšķirīgās attālinātā mācību darba pazīmes visu (N=7) mācību jomu Latvijas vispārizglītojošo skolu skolotāju darbā, salīdzinot tās ar iepriekš izstrādāto teorētisko modeli. Autore pēta, kā Covid-19 pandēmijas izraisītā piespiedu AM pieredze ir ietekmējusi skolotāju darbu visās septiņās mācību jomās (atsevišķi skatot latviešu un svešvalodas, kā arī tehnoloģijas un datoriku). Metodes Skolotāju pašnovērtējuma anketa tika veidota, izmantojot izglītības jomas pētnieku izstrādātos instrumentus skolotāju gatavības tālmācībai novērtēšanai (Chi, 2015; M. L. Hung, 2015; M.-L. Hung u.c., 2010; Martin, Wang, u.c., 2019). Izpētot minētos instrumentus, autore secināja, ka neviena no iepriekš izmantotajām skalām nav tikusi aprobēta ārkārtas situācijā, krīzes vai pandēmijas laikā. Pētījuma pirmajā posmā tika izstrādāta un validēta anketa, kas noderētu turpmākajai skolotāju sagatavotības attālinātam darbam novērtēšanai. Pēc teorijas situācijā, kad tiek ieviesta jauna metode vai jauns mācību saturs, ieteicams veikt pieredzes empīriski aprakstošu pētījumu, kas var būt, piemēram, rakstiska aptauja (Špona & Čehlova, 2004). To veic arī gadījumos, kad “prakse aizgājusi priekšā teorijai” (Špona & Čehlova, 2004, 57.lpp.). Tā kā attālinātu mācību pedagoģiskā darba organizēšana bija absolūts jaunievedums izglītības zinātnē, aptaujas anketa izvēlēta par galveno pētījuma formu. Pirms anketas pilotēšanas, lai sagatavotu jautājumus tieši par skolotāju darbu ārkārtas situācijā, autore 2020. gada martā un aprīlī veica telefonintervijas ar visu izglītības pakāpju skolotājiem no dažādām Latvijas pilsētu un lauku reģionu skolām. Veicot vairākas 10-20 minūšu ilgas intervijas (N=15), autore pierakstīja skolotāju biežāk pieminētos, ārkārtas 89 situācijai raksturīgos darba aspektus, lai tos iestrādātu aptaujas anketā kā atsevišķu bloku par individuāliem veiksmīga attālinātā darba priekšnoteikumiem un par biežāk izmantotajiem digitālajiem resursiem/platformām. Raščevska un Kristapsone uzsver, ka svarīgi aptaujas anketā atbilžu iespējas veidot tā, lai tās varētu salīdzināt un mērīt kvantitatīvajā skalā. Tātad katra respondenta atbilde ir noteikts skaitlis, un tas ļauj pētniekam analizēt iegūtos datus vispārinātā veidā (Raščevska & Kristapsone, 2000). Autores izstrādātajā pašnovērtējuma anketā jautājumi bija sakārtoti vairākos jautājumu blokos: - skolotājam nepieciešamā palīdzība, individuālais un institucionālais atbalsts (turpmāk “Palīdzība”, 3 jautājumi); - skolēnu iesaiste mācību darbā un komunikācija (turpmāk “Skolēnu iesaiste”, 7 jautājumi); - izmantotās mācību pedagoģiskā darba organizēšanas formas (turpmāk “Darba organizēšana”, 5 jautājumi); - attieksme pret attālinātu mācību darbu kopumā (turpmāk “Attieksme”, 7 jautājumi); - digitālo resursu izmantošanas biežums (turpmāk “Digitālie resursi”, 7 jautājumi). Papildus minētajam tika uzdoti jautājumi par digitālajām prasmēm pirms un pēc attālinātām mācībām (2 jautājumi), par vēlmi un interesi apgūt jaunas tehnoloģijas darba vajadzībām un tehnoloģiju pielietojumu vērtēšanā (5 jautājumi), aicinājums kopumā novērtēt savu darbu attālinātu mācību laikā (1 jautājums), kā arī dažādu attālinātam darbam raksturīgu faktoru vērtējums (kopā 11 faktori). Respondenti tika lūgti norādīt arī sociāli demogrāfiskos datus par sevi – pēdējo iegūto izglītību, darba stāžu, vecumu, darba vietu/reģionu, skolēnu skaitu skolotājam un skolā kopumā, izglītības pakāpi/es, kurā/s attiecīgi māca skolēnus un mācību priekšmetu/-us. Līdzīgi kā pirmajā pētījuma posmā, par pamatu ņemot faktu, ka izglītības jomā Likerta skalu attieksmes noskaidrošanai iesaka visbiežāk tās vienkāršās kodēšanas un rezultātu apstrādes dēļ (Geske & Grīnfelds, 2001), tika izmantota 5 punktu Likerta skala no 1 (noteikti nepiekrītu) līdz 5 (pilnībā piekrītu). Dažos pašnovērtējuma jautājumos (Kāda bija Jūsu digitālā kompetence pirms attālinātu mācību uzsākšanas? Kāda ir Jūsu digitālā kompetence pēc attālinātām mācībām? Kā Jūs vērtējat savu darbu attālinātu mācību laikā?) respondenti tika aicināti novērtēt savas prasmes skalā no 1 līdz 4 (1 – izcili, 2 – ļoti labi/teicami, 3 – gandrīz labi/labi, 4 – viduvēji). “Gatavības AM pētījuma” ietvaros 2022. gada pavasarī tika veiktas astoņas ekspertu fokusa grupu intervijas (ekspertu saraksts 37.pielikumā). Eksperti izvēlēti, izvirzot vairākus kritērijus, tai skaitā, pieredze darbā vispārizglītojošā skolā attālinātu mācību laikā gan pirms pandēmijas, gan pandēmijas laikā, dalība “Skola2030” projektā, izstrādājot mācību saturu vai mācību materiālus, dalība skolotāju apvienībās, metodiskajās grupās, apbalvojumi un citi (visi kritēriji minēti 36.pielikumā). Fokusa grupas metode ir piemērota, ja nepieciešams apspriest pētījuma rezultātus ar cilvēkiem, kuri pārstāv noteiktu respondentu grupu, kā arī lai iegūtu papildu informāciju (Howitt & Cramer, 2008). Fokusa grupu interviju mērķis ir kvantitatīvā pētījuma rezultātu validācija, lai konstatētu, vai iegūtie dati ir pareizi. Intervijas nav paredzēts 90 analizēt plašāk, tādēļ tie izmantoti rezultātu atspoguļojumā kā frāzes un citāti, kas paskaidro autores iegūtos un analizētos datus. Pētījuma norise 2019./2020.mācību gada otrā semestra laikā visi Latvijas vispārizglītojošo skolu un pirmsskolu skolotāji guva pirmo attālinātā darba pieredzi, izmantojot dažādas tehnoloģijas mācību procesā. Empīriskā pētījuma pirmā posma datu vākšana noritēja no 2020. gada maija līdz jūnija sākumam, veicot populācijā balstītu šķērsgriezuma pētījumu. Empīriskā pētījuma otrā gada datu vākšana noritēja no 2021. gada maija līdz jūnija sākumam. Aptaujas anketa elektroniskā formā tika nosūtīta pa elektronisko pastu visām Latvijas novadu izglītības pārvaldēm izplatīšanai visās novada vispārizglītojošajās izglītības iestādēs, kā arī profesionālajās izglītības iestādēs, kur skolēni apgūst vidējo profesionālo izglītību. Dati tika apkopoti anonīmi, un visi respondenti tika informēti par pētījuma mērķi, kā arī par viņu tiesībām atteikties piedalīties. Dalība pētījumā bija brīvprātīga. Zinātnieku ētikas kodekss tika piemērots un ievērots katrā pētījuma posmā (Latvian Academy of Sciences, b.g.). Pētījumu ir apstiprinājusi Latvijas Universitātes Ētikas komiteja (Rīkojuma nr. 30-47/1, sk. 9.pielikums). Atbilstoši aptaujas veikšanas laikā spēkā esošajiem normatīvajiem aktiem (Zaudējis spēku - Administratīvo teritoriju un apdzīvoto vietu likums, 2008), Latvijā bija deviņas republikas nozīmes pilsētas – Daugavpils, Jēkabpils, Jelgava, Jūrmala, Liepāja, Rīga, Rēzekne, Valmiera, Ventspils. Disertācijas pabeigšanas laikā (2022. gada nogale) 7 no šīm pilsētām tiek sauktas par “valstspilsētām”, izņemot Jēkabpili un Valmieru (Par Latvijas Republikas statistiskajiem reģioniem un tajos ietilpstošajām administratīvajām vienībām, 2021). Tātad uz Valmieru un Jēkabpili šīs disertācijas empīriskajā pētījumā tiek attiecināts termins “valstspilsēta”, lai gan juridiski šīs abas pilsētas disertācijas pabeigšanas brīdī vairs nav šajā statusā. Rīgu un Pierīgu saskaņā ar tolaik spēkā esošo likumdošanu (Zaudējis spēku - Par Latvijas Republikas statistiskajiem reģioniem un tajos ietilpstošajām administratīvajām vienībām, 2004) autore anketā ir iekļāvusi kā atsevišķus statistiskos reģionus “Rīga”, “Pierīga”, savukārt pārējās pilsētas – kā “cita pilsēta”. Laika periodā no 2020. gada 25. maija līdz 2020. gada 12. jūnijam tika saņemtas 1543 aizpildītas (derīgas) anketas. Laika periodā no 2021. gada 26. maija līdz 2021. gada 11. jūnijam tika saņemtas 568 derīgas anketas. Tātad kopumā pētījumā piedalījās 2111 respondents. 2022. gada pavasarī (marts-aprīlis) organizētas astoņas ekspertu fokusa grupu intervijas. Datu apstrāde un analīze Anketa tika veidota, un dati ievākti ar Microsoft® Forms. Autore datus apkopoja un apstrādāja ar Microsoft® Excel (datu ranžēšana, grupēšana pēc dažādām pazīmēm). Datu analīze tika izmantota IBM SPSS 23.versijas programmatūra (Release Notes - IBM SPSS Statistics 23, 2015). Demogrāfisko jautājumu bloka atbildēm, kur ir kvalitatīvas pazīmes 91 (vecuma grupa, dzīvesvieta, mācību joma un tamlīdzīgi) piemērota nominālā skala, lai izmantotu datus novērojumiem un grupu salīdzinājumam (Arhipova & Bāliņa, 2006). Sākotnēji autore veica aprakstošās statistikas aprēķinus, lai gūtu vispārēju priekšstatu par rezultātiem. Tika veikta datu analīze, izmantojot vispārpieņemtās statistikas metodes – aprakstošās statistikas rādītāji (centrālās tendences rādītāji, biežuma testi). Datu atbilstība normālajam (Gausa) sadalījumam tika pārbaudīta ar Kolmogorova-Smirnova Z testu. Kvantitatīvajiem datiem, kas neatbilda normālajam sadalījumam, tika izmantotas neparametriskās statistikas metodes (Manna-Vitneja U-kritērija tests, Kruskola-Valisa H tests). Tika veikta korelācijas analīze, lai noskaidrotu sakarības starp divām pazīmēm (Arhipova & Bāliņa, 2006). Pārbaudot nulles hipotēzi, “p-vērtība” ir zemākais būtiskuma līmenis, pie kura nulles hipotēzi var noraidīt (Arhipova & Bāliņa, 2006). Visiem šajā darbā izmantotajiem testiem autore piemēro būtiskuma līmeni 0.05, kas nozīmē, ka par būtiskiem atzīst rezultātus ar p vērtību < 0.05. Šajā promocijas darbā ir vairākas tabulas, kurās ir datu vizualizācija ar atšķirīgām krāsām un datu vietā ir minētas tikai tās p-vērtības, kuras ir mazākas par 0.05 vai 0.01. Tas tiek darīts labākai uzskatāmībai, lai izceltu būtiskākās atšķirības.


—-------------------------------------------------------------------------------------------------------------

Eiropas Parlaments (saīsinājumā EP vai Eiroparlaments) ir Eiropas Savienības dalībvalstu pilsoņu vēlēta (vienīgā tieši ievēlētā) ES institūcija,[1] kuras galvenā mītne ir Immeuble Louise Weiss Strasbūrā (Francija), kur notiek plenārsesijas un kas ir EP oficiālā rezidence, kā arī Espace Léopold komplekss Briselē (Beļģija), kur notiek sagatavošanās sanāksmes un neplenārās sesijas. Kaut arī Eiropas parlamentam ir likumdošanas vara, tam nav likumdošanas iniciatīvas, kāda parasti ir nacionālajiem (valstu) parlamentiem. Kopā ar Eiropas Savienības Padomi tā veido bikamerālu likumdošanas institūciju un tiek vērtēta kā viena no varenākajām pasaules likumdošanas institūcijām.[2] Parlaments un Padome veido ES augstāko likumdošanas orgānu. Tomēr to vara kā tāda ir ierobežota to pilnvaru robežās, ko deleģējušas ES dalībvalstis.
Parlamentu veido 785 deputāti, kurus ievēl pasaules otrs lielākais demokrātiskais elektorāts (lielākais ir Indijā) un pasaulē lielākais starpnacionālais elektorāts (2004. gadā bija 342 miljoni vēlētāju).[3][4][5] Parlamenta hierarhiskā struktūra sastāv no prezidenta (kuru ievēl Parlaments), ģenerālsekretāra, 14 viceprezidentiem, 17 komitejām un darba grupām. Parlamentā ir pārstāvētas gandrīz 100 politiskās partijas, kas apvienojas frakcijās, kuras ietver visu Eiropas politisko ideoloģiju spektru.
Saskaņā ar Lisabonas līgumu Eiropas Parlaments sastāv no 751 deputāta. Eiropas Parlaments tiek ievēlēts tiešās vienlīdzīgās vēlēšanās kopš 1979. gada ik pēc 5 gadiem. Vēlēšanas visās ES dalībvalstīs notiek vienlaicīgi, taču vēlēšanu procedūra nav vienāda. Parasti dalībvalstis izmanto nacionālo vēlēšanu sistēmu. Parlamentā ievēlēto deputātu skaits ir atkarīgs no konkrētās valsts iedzīvotāju skaita.
Ievēlot EP deputātus, vēlēšanu kārtība dalībvalstīs atšķiras, tomēr tai jāatbilst trīs nosacījumiem:
katrā dalībvalstī Eiropas Parlamenta deputāti jāievēl uz proporcionālas pārstāvības pamata, izmantojot sarakstus vai vienas nododamās balss sistēmu;
dalībvalsts var izveidot vēlēšanu apgabalus, ja tas kopumā neietekmē vēlēšanu proporcionalitāti;
iekļūšanai Eiropas Parlamentā dalībvalstīs var kandidātu noteikt sarakstiem nodoto balsu sliekšņus, taču tie nedrīkst pārsniegt 5%.
Katras dalībvalsts deputātu vietu sadalījums Eiropas Parlamentā pamatojas uz degresīvās proporcionalitātes principu. Proti, jo valstī ir vairāk iedzīvotāju, jo lielāks skaits vietu tai pienākas. Tā kā vietu sadalījums izriet no dalībvalstu sarunām, precīza formula tā noteikšanai nepastāv. Šo kārtību var mainīt tikai ar vienprātīgu visu dalībvalstu valdību piekrišanu.
Vienas ES valsts pilsoņiem, kas pastāvīgi dzīvo citā dalībvalstī, ir tiesības balsot un tikt ievēlētiem EP vēlēšanās šajā valstī. Tomēr valsts nacionālais vēlēšanu likums var paredzēt konkrētus noteikumus, kā to darīt. Pašreizējā Parlamenta sastāvā ir vairāki piemēri, kad ievēlētais deputāts ir kandidējis vēlēšanās valstī, kas nav viņa izcelsmes valsts. ES pilsoņiem, kas dzīvo ārvalstīs un vēlas piedalīties vēlēšanās to izcelsmes valstī, ir jāievēro savas valsts vēlēšanu noteikumi. Dažās dalībvalstīs iespējams pasta balsojums un/vai balsojums vēlēšanu iecirknī vēstniecībā vai konsulātā.
Parasti Parlamentā jaunais priekšlikums nonāk caur kādu no komitejām. Plenārsēdēs priekšlikums tiek diskutēts, un Parlaments balso par priekšlikumu. Lai priekšlikumu pieņemtu, vairumā gadījumu tiek pieprasīts absolūtais balsu vairākums. Eiropas Parlamenta spēja ietekmēt lēmumu ir atkarīga no procedūras, kura tiek izmantota. ES ir sekojošas lēmumu pieņemšanas procedūras:
koplēmumu pieņemšanas procedūra;
sadarbības procedūra;
piekrišanas procedūra.
Neviena no ES institūcijām nevar pieņemt likumus viena pati, tām ir jāņem vērā arī citu institūciju viedokļi: Eiropas Komisija iesniedz priekšlikumus, par kuriem tiek diskutēts Eiropas Parlamentā, pirms tiek pieņemts galīgais lēmums Ministru Padomē. Noteiktos gadījumos Parlaments var apturēt vai, atsevišķos, pat noraidīt lēmumu. Dažreiz Parlaments var darboties tikai kā padomdevējs. Lēmumu pieņemšanas procedūras, pēc kurām vadīties, ir noteiktas ES pamatlīgumos.
Parlamenta sekretariāts, tā administratīvais orgāns, atrodas Luksemburgā.
___________________________________________________________________________

Luksemburga (luksemburgiešu: Lëtzebuerg, vācu: Luxemburg, franču: Luxembourg) ir pilsēta Luksemburgas Lielhercogistes dienvidu daļā, pie Petruses ietekas Alzetē. Luksemburgas Lielhercogistes galvaspilsēta. Banku un administratīvais centrs.

Viens no ES centriem, jo šeit (Kiršbergas rajonā) atrodas vairākas ES iestādes — Eiropas Savienības tiesa (European Court of Justice), Eiropas Revīzijas palāta (European Court of Auditors), Eiropas Parlamenta sekretariāts, kā arī Eurostat.

Pirmās rakstiskās ziņas par Luksemburgu ir no 963. gada. Pilsētas tiesības ir no 1244. gada. Pilsēta vienmēr atradusies lielu ceļu krustojumā. Gadsimtu gaitā tika uzceltas aizsargsienas, tā kļuva par ļoti nocietinātu pilsētu. To bieži dēvēja par "Ziemeļu Gibraltāru". Tomēr laika gaitā pilsētai vairākkārt mainījās saimnieki.

No 1443. gada pilsētu ieņēma burgundieši. 1609. — 1684. un 1697. — 1724. gadā pilsēta ietilpa Spānijā, 1684.—1697. un 1794.—1815. gadā — Francijā, 1714.—1794. gadā — Austrijā.

Pirmajā un Otrajā pasaules karā Luksemburgu ieņēma vācu karaspēks. 1952. gadā Luksemburga kļuva par ES priekšteča — Eiropas Ogļu un tērauda kopienas galvenās mītnes vietu.

—-------------------------------------------------------------------------------------------------------------

ANOTĀCIJA
Evijas Mirķes promocijas darbs izglītības zinātņu pieaugušo pedagoģijas apakšnozarē “Skolotāju gatavība attālinātām mācībām 2020.-2021. gada pandēmijas laikā” izstrādāts Rīgas tehniskās universitātes “E-studiju tehnoloģijas un pārvaldība” fakultātes Tālmācības studiju centrā Dr.paed. Sarmas Cakulas un Dr.phys. Ata Kapenieka vadībā. Promocijas darba mērķis ir raksturot Latvijas vispārizglītojošo skolu skolotāju gatavību attālinātu mācību pedagoģiskā darba organizēšanai 2020.–2021. gada pandēmijas laikā, identificēt atšķirības dažādās mācību jomās, kā arī izstrādāt attālinātu mācību pedagoģiskā darba organizēšanas prasmju apguves modeli ārkārtas situācijā profesionālās un tālākizglītības procesu pilnveidei. Promocijas darbu veido ievads, piecas nodaļas, secinājumi, aizstāvēšanai izvirzītās tēzes, bibliogrāfiskais saraksts un 43 pielikumi. Darba pamatteksts ir 187 lappuses, tas satur 29 attēlus, 49 tabulas. Bibliogrāfiskajā sarakstā ietverti 334 nosaukumu informācijas avoti. Promocijas darba pirmajā nodaļā raksturota pasaulē notiekošo pārmaiņu procesu un tehnoloģiju ietekme uz izglītību un skolotāju profesionālās un tālākizglītības procesiem, definētas attālinātas mācības. Otrajā nodaļā aprakstīta skolotāja profesionālā kompetence kā gatavības attālinātu mācību pedagoģiskā darba organizēšanas priekšnoteikums, kā arī izpētīti faktori, kas ietekmē skolotāju gatavību attālinātām mācībām. Trešajā nodaļā aprakstītas prasmju apguves līknes un to matemātiskie modeļi, uzskaitīti apguves līkni ietekmējošie faktori. Ceturtajā nodaļā aprakstīti autores realizētā empīriskā pētījuma skolotāju digitālās pratības izpētes rezultāti un pandēmijas laikā veiktā pētījuma par skolotāju gatavību attālinātām mācībām rezultāti. Piektajā nodaļā autore apraksta inovatīvu metodi – matemātisku modeli un metriku – skolotāju attālinātu mācību pedagoģiskā darba organizēšanas prasmju ārkārtas situācijā attīstības novērtēšanai. Atslēgas vārdi: apguves līkne, attālinātas mācības, gatavība attālinātām mācībām, pedagoģiskā darba organizēšana, profesionālā pilnveide un tālākizglītība, skolotāja profesionālā kompetence. Promocijas darbs izstrādāts ar Eiropas Sociālā fonda atbalstu darbības programmas «Izaugsme un nodarbinātība» 8.2.2. specifiskā atbalsta mērķa «Stiprināt augstākās izglītības institūciju akadēmisko personālu stratēģiskās specializācijas jomās» projekta Nr. 8.2.2.0/20/I/008 «Rīgas Tehniskās universitātes un Banku augstskolas doktorantu un akadēmiskā personāla stiprināšana stratēģiskās specializācijas jomās» ietvaros. Ekspertu intervijas un interviju materiāla transkripcijas ir tapušas ar Rīgas Tehniskās universitātes Doktorantūras grantu programmas atbalstu.

—-------------------------------------------------------------------------------------------------------------


6. PĀRBAUDE
Promocijas darbs ilustrē aprakstītās tipu sistēmas iespējas, izmantojot MIX, mītiska datora, ko Donalds Knuts izgudroja savai grāmatu sērijai “Datorprogrammēšanas māksla” (Knuth, 1997), emulatora piemēru. Neskatoties uz to, ka tas ir “rotaļlietas” projekts, tas parāda iespējamos uzlabojumus pat tādā izteiksmīgā valodā kā Scala (Batdalov and Nikiforova, 2017). Paredzamās piedāvāto uzlabojumu lielāka izteiksmīguma praktiskās sekas ir realizācijas sarežģītības samazināšana. Apspriešana zināmā mērā ir spekulatīva, jo promocijas darbā ir aprakstīta tikai tipu sistēma, nevis faktiskā programmēšanas valoda, un aplūkotās koda izmaiņas atšķiras no sistēmas faktiskās vēstures. Neskatoties uz to, šī diskusija parāda iespējamo palīdzību, ko varētu sniegt aprakstītā tipu sistēma.
6.1. Projekta apraksts Donalds Knuts izgudroja MIX iedomāto datoru savai grāmatu sērijai “Datorprogrammēšanas māksla” (Knuth, 1997). Lielākā daļa sērijas koda fragmentu un vingrinājumu risinājumu ir rakstīti MIX asemblera valodā (angl. MIX assembler language, MIXAL). Būtiska MIX iezīme ir tā nepilnais determinisms. MIX var darboties kā binārs vai decimāls dators, un pareizai programmai jābūt neatkarīgai no baita lieluma (Knuth, 1997). Tāpat programmām ir jādarbojas pareizi neatkarīgi no asinhrono ievadizvades darbību ātruma. Šis indeterminisms rada grūtības programmēšanā zema līmeņa asemblera valodā. Autors izstrādāja tīmekļa MIX emulatoru ar papildu pareizības pārbaudes funkcijām (Batdalov and Nikiforova, 2017). Emulators var izpildīt programmas binārajā vai decimālajā režīmā un pārbaudīt ievadizvades sinhronizācijas pareizību. Tas var arī ierakstīt katru stāvokli programmas izpildlaikā un pārslēgties starp tiem uz priekšu un atpakaļ (šo funkciju iedvesmojis Online Python Tutor (Guo, 2013)). Šie līdzekļi nodrošina rīkus, lai pārbaudītu, vai programma atbilst MIX arhitektūras noteiktajiem noteikumiem. Lai atbalstītu baita lieluma mainīgumu, emulators definē dažādas no baita lieluma atkarīgo klašu ģimenes (MixByte, MixWord un citas) binārajam un decimālajam režīmam un izmanto Scala valodas ģimenes polimorfismu (angl. family polymorphism) (Odersky et al., 2006). Pēdējais ir nepieciešams, lai nodrošinātu to, ka vienas ģimenes klases tiek izmantotas kopā (piemēram, binārais reģistru stāvoklis nav saderīgs ar decimālajiem vārdiem). Lietotājs var palaist emulatoru binārajā vai decimālajā režīmā un pārbaudīt, vai rezultāts ir vienāds. Lai pārbaudītu ievadizvades sinhronizācijas pareizību, emulators izmanto atmiņas bloķēšanu, ko iedvesmo SQL datu bloķēšana (ISO/IEC 9075-2:2023, 2023). Kad programma uzsāk ievadizvades darbību, emulators bloķē atbilstošo atmiņas apgabalu un neļauj veikt darbības, kuru rezultāti ir atkarīgi no tā, vai ievadizvades darbība ir pabeigta. Emulatora stāvokļa izsekošana un atgriešanās iepriekšējos stāvokļos tiek panākta, saglabājot katru stāvokli nemaināmajās datu struktūrās. Lai programmas izpildlaikā ģenerētu 36 jaunu stāvokli, tiek lietota kopēšanas ar maiņu darbība. Tā kā nemaināmās datu struktūras izmanto kopīgo atmiņu, visu stāvokļu saglabāšana nav ļoti dārga. Autora realizācijas pirmkods (Scala un TypeScript valodās) ir pieejams vietnē https://github.com/linnando/MIXEmulator. Emulatora darbojošās kopija ir pieejama vietnē https://www.mix-emulator.org.
6.2. Koda vienkāršošana Iespējamais vienkāršojums, ko piedāvātā tipu sistēma varētu nodrošināt, ir saistīts ar maināmo un nemaināmo strukturālo tipu (aprakstīts 3. nodaļā, kā arī to pārmantotāju) realizāciju iespēju paritāti. Cita starpā, iespēju paritāte nozīmē, ka gan maināmie, gan nemaināmie tipi atbalsta daļējo piešķiri (piešķiri saliktā objekta daļai; 5.3. apakšnodaļa). Daļējā piešķire tiek plaši izmantota emulatora kodā, jo stāvoklis pēc katras darbības ir iepriekšējā stāvokļa modifikācija. Tomēr nemaināmo tipu daļējai maiņai ir nepieciešami sarežģīti priekšraksti, piemēram, copy(forwardReferences = forwardReferences.updated(symbol, forwardReferences(symbol) :+ counter)). Iemesls ir tāds, ka nemaināmā objekta kopēšanas ar maiņu darbība nav reducējama līdz viena elementa maiņai, kā tas ir maināmajā gadījumā. Tā vietā tā ietver visas datu struktūras maiņu, sākot no saknes. 5.3. apakšnodaļā aprakstītā pieeja piedāvā tiešu atbalstu nemaināmo datu tipu daļējai piešķirei. Tas ietver piešķiramās ligzdas ģenerēšanu, kurā būtu rādītājs uz visu datu struktūru, nevis piešķiramo mezglu (kopā ar informāciju par mezgla atrašanu). Vērtības piešķire šai ligzdai varētu izmainīt datu struktūru un saglabāt atsauci mērķī. Tad kods, kas modificē emulatora stāvokli, varētu izskatīties tikpat vienkāršs kā maināmajā gadījumā: forwardReferences(symbol) :+= counter.
6.3. Attīstība no vienkāršāka prototipa Tā kā viens no piedāvātās tipu sistēmas mērķiem ir atbalstīt koda attīstību (un ne tikai vienkāršot vienreiz uzrakstīto kodu), ir svarīgi izprast iespējamos vienkāršojumus emulatora izstrādē no vienkāršota dizaina līdz pašreizējam stāvoklim. Šis domu eksperiments nav tīrs, jo tas neatbilst faktiskajai emulatora vēsturei, taču tam ir jēga, jo šis izstrādes veids ir raksturīgs lietojumprogrammām. Ja emulators sākotnēji būtu bijis tikai binārs un decimālais režīms būtu pievienots vēlāk, būtu jāpievieno jaunas no baitu lieluma atkarīgo klašu realizācijas. Izmantojot tradicionālo objektorientēto polimorfismu, jaunu realizāciju pievienošana būtu bijusi vienkārša, taču emulators izmanto Scala ģimenes polimorfismu. Iemesls ir tāds, ka dažādu ģimeņu klases nav savietojamas un nevar būt viena un tā paša abstrakta tipa realizācijas. Lai tos padarītu par viena un tā paša abstraktā tipa realizācijām, būtu nepieciešami kovariantie metožu argumenti, kas nav tipu droši. Tomēr Scala ģimenes polimorfisms prasa, lai visa savstarpēji saistītu klašu ģimene (piemēram, visa binārā realizācija) būtu ietverta vienīgajā objektā. Netriviālas loģikas gadījumā 37 tas rada milzīgus objektus, pārkāpjot vienotās atbildības principu (Batdalov and Nikiforova, 2017). Tādējādi ģimenes polimorfisma realizācija esošā sistēmā būtu sarežģīta. Promocijas darbā ir piedāvāta alternatīva, kas saistīta ar pārmantošanas interpretāciju lietošanas vietas variantuma terminos, kas aplūkota 2.7. apakšnodaļā. Šī pieeja būtībā atļāva metožu parametru apakštipēšanu dziļuma apakštipēšanas gadījumā ar nosacījumu, ka attiecības starp parametriem un atgriešanas vērtību tipiem garantē tipu drošumu. To pašu pieeju var lietot ģimenes polimorfismam. Pēc tam saskarni un vairākas implementācijas var definēt saistītās, bet atsevišķās klasēs, padarot jaunas realizācijas pievienošanu tikpat ērtu kā tipiskajā objektorientētā gadījumā. Vēl viens potenciāls vienkāršojums ir rīkošanās ar vienīgajiem (angl. singletons) un izpildītājiem (angl. executors). Pašreizējā realizācija nodod apstrādes modeli (bināro vai decimālo) kā parametru to izmantojošām funkcijām. Tikai binārā emulatorā apstrādes modeļa elementi, šķiet, būtu bijuši globāli pieejami kā atsevišķie elementi. Lai pārietu no šāda projektējuma uz projektējumu ar vairākiem apstrādes modeļiem, būtu nepieciešama ievērojama pārstrukturēšana dažādās koda daļās. Kā alternatīva 4.2. apakšnodaļā ir aprakstīti izpildītāji, kuri, cita starpā, satur vienīgos. Vienīgie ir sasniedzami kā globāli objekti, taču programma tos var aizstāt izpildlaikā. Pēc tam kods, kas izvēlas emulatora režīmu, varētu iestatīt apstrādes modeli izpildītājā, un pārējais kods tam varētu piekļūt tāpat kā iepriekš.
6.4. Iespējamā nākotnes attīstība Iespējamais emulatora uzlabojums nākotnē ir saistīts ar tā ievadizvades darbību noteiktības interpretāciju. Emulatora izvirzītie nosacījumi ir ļoti ierobežojoši. Piemēram, tas uzskatītu programmu, kas periodiski ieraksta WAITING... terminālī līdz ievadizvades darbības pabeigšanas, par nedeterministisku. Emulators varētu būt pieļaujošāks, ja tas varētu izsekot iespējamo virtuālās mašīnas stāvokļu diapazonam, nevis precīzam stāvoklim. Kamēr iespējamo stāvokļu atšķirība saglabājas saprātīga, izpilde turpinās (kas tieši ir saprātīgs, ir izvēles jautājums). Tāda pati pieeja būtu noderīga baita lieluma nenoteiktības gadījumā. Tas novērstu prasību atsevišķi palaist programmu binārajā un decimālajā režīmā. Tomēr izsekošana stāvokļu diapazonam vairumā gadījumu ir sarežģīta un nepamatota, jo lielākā daļa programmu ir deterministiskas. Emulators varētu izsekot precīzam stāvoklim, cik ilgi vien iespējams, un pārslēgties uz stāvokļa robežu režīmu, kad darbība vairs nav deterministiska. Šie divi režīmi ievērojami atšķirtos, tāpēc ir lietderīgi izmantot stāvokļa (angl. State) šablonu (Gamma et al., 1995). 2.9. apakšnodaļā aprakstīti hameleonu objekti, kas atvieglotu tā realizāciju. Virtuālās mašīnas deterministiskās un nedeterminiskās realizācijas būtu dažādi stāvokļi, kurus vajadzības gadījumā var pārveidot savā starpā.

—-------------------------------------------------------------------------------------------------------------

Pirmais pasaules karš bija globāls bruņots konflikts starp sabiedrotajām valstīm Antantes vadībā vienā pusē un Centrālajām lielvalstīm otrā pusē, kas ilga no 1914. gada 28. jūlija līdz 1918. gada 11. novembrim. Karu dēvēja arī par Lielo Karu, Nāciju karu un Karu, kas izbeigs visus karus.[1] Kara rezultātā sabruka Vācijas, Austroungārijas, Osmaņu un Krievijas Impērijas, un pasaules politikā turpmāk aizvien nozīmīgāku lomu spēlēja ASV. Radikāli izmainījās Eiropas politiskā karte, rodoties daudzām jaunām valstīm.[2] Britu un franču koloniālās impērijas sasniedza savu teritoriālo maksimumu.

Neviens cits militārais konflikts iepriekš nebija mobilizējis tik daudz karavīru, un neviena cita konflikta laikā cīņas nebija notikušas tik plašā karalaukā. Pirmais pasaules karš kļuva par otru asiņaināko cīņu cilvēces vēsturē (pēc Taipinu sacelšanās), tomēr upuru skaitā to jau pēc vienas paaudzes pārspēja Otrajā pasaules karā. Kopumā sabiedrotās valstis zaudēja gandrīz 22,5 miljonus kritušo un ievainoto, kamēr Centrālās valstis zaudēja 16,4 miljonus kritušo un ievainoto. Gandrīz 10 miljoni kareivju krita karalaukā vai mira no ievainojumiem, apmēram 3 miljoni karagūstekņu gāja bojā nepietiekamā uztura un slimību dēļ. Nepietiekama uztura, genocīda un slimību dēļ gāja bojā 6—13 miljoni civiliedzīvotāju.[3]


Pirmajā pasaules karā pirmo reizi plaši izmantoja kara aviāciju un bombardēšanu. Kā viens no modernās karošanas aspektiem bija civiliedzīvotāju masveida iznīcināšana. Strauji attīstījās jaunu iznīcinošu ieroču izmantošana — sāka lietot tankus, lidmašīnas, ložmetējus un ķīmiskos ieročus. Karu Rietumu frontē raksturoja pozīciju karš, kur karavīri ilgstoši atradās ierakumu aizsardzības līnijās, kuras pretinieki centās pārraut ar masīvām artilērijas apšaudēm, radot lielus dzīvā spēka zaudējumus.
1914. gadā Austroungārijas impērijā aizvien lielāku neapmierinātību ar vāciešu un ungāru varu izrādīja slāvu tautas. Austrijas zemēs neatkarību iegūt vēlējās čehi, bet Serbijas karaliste apdraudēja impērijas pozīcijas Balkānos. Impērijas lēmumu par kara nepieciešamību ietekmēja problēmas ar valsts iekšējo stabilitāti un reģionālās ietekmes zaudēšana. Austroungārijas ģenerālštāba priekšnieks Francs Konrāds fon Hecendorfs vēlējās karu ar nelielajām Balkānu valstīm, īpaši Serbiju, lai paplašinātu impērijas robežas dienvidslāvu zemēs, kā arī pārskatītu 1866. gada Austrijas-Prūsijas kara sekas. Kara nepieciešamību pret Serbiju atbalstīja arī Ārlietu ministrs Leopolds fon Berhtolds.

Par formālo kara iemeslu kalpoja tas, ka 1914. gada 28. jūnijā Sarajevā serbu nacionālās atbrīvošanās kustības kaujinieks Gavrilo Princips atentātā nogalināja Franci Ferdinandu, Austrijas hercogu un Austroungārijas troņmantinieku, par ko Austrija vainoja Serbiju.[4][5]

Vācijā baidījās no Francijas un Krievijas alianses, ko pastiprināja 1913. gadā apstiprinātā Krievijas armijas modernizācijas programma. Ģenerālštāba priekšnieks 1914. gada jūlijā informēja Vācijas Impērijas ķeizaru Vilhelmu II, ka šis ir pēdējais laiks karam, kurā Vācijai vēl ir cerības uzvarēt.[6]
5. jūlijā Vācija informēja Austroungāriju, ka militāri to atbalstīs Balkānu kara gadījumā. Galīgā impērijas valdības vienošanās par karu pret Serbiju tika panākta 19. jūlijā. 23. jūlijā Serbijai nosūtīja Austroungārijas ultimātu ar prasībām, kas bija jāakceptē 48 stundās. 25. jūlijā Serbija noraidīja ultimāta prasības, un nākamajā dienā Francis Jozefs parakstīja pavēli par armijas mobilizāciju. 28. jūlijā Austroungārija un Vācijas Impērija pieteica karu Serbijai.[7][8] 29. jūlijā Krievija izsludināja armijas mobilizāciju. Vācija pieprasīja Krievijai to pārtraukt, uztverot to kā agresijas aktu. Krievija noraidīja Vācijas prasību un sāka pārvietot karaspēku uz rietumiem. 1. augustā Vācija pieteica Krievijai karu. Francija izsludināja vispārējo mobilizāciju. Vācija pieteica karu arī Francijai, bet, uzbrūkot tai, pārkāpa Beļģijas neitralitāti, kas deva formālu iemeslu 4. augustā karā iesaistīties Lielbritānijai.


—-------------------------------------------------------------------------------------------------------------

Eksperimentālās daļas darba uzdevumi:
1) Tālām kosmosa misijām paredzēta termoakustiskā dzinēja un maiņstrāvas MHD ģeneratora prototipa izgatavošana un kopīga eksperimentāla testēšana Zemes laboratorijas apstākļos.
2) Izgatavotās iekārtas detalizēts apraksts, kā arī atsevišķu tās būtiskāko detaļu un mezglu analīze.
3) Individuālu eksperimentu veikšana ar MHD ģeneratoru, nolūkā iespējami detalizēti izpētīt elektrisko mašīnu arī atsevišķi no piedzenošās iekārtas (TAc).
4) Atsevišķi individuālie eksperimenti ar vienu pašu TAc iekārtu bez MHD ģeneratora.
5) Eksperimentālu stendu izstrāde ģeneratora šķidruma brīvās virsmas nestabilitātes novēršanas paņēmienu izpētei un eksperimentu veikšana uz tiem. Zinātniskā novitāte
1) Izmantojot transformatora ekvivalentās aizvietošanas shēmas principu, izstrādāta aprēķina metode jauna veida maiņstrāvas MHD ģeneratora parametru noteikšanai, kas spējīga ievērot reālo elektriskās mašīnas piesātinājumu. 2) Līdz šim zināmo līdzstrāvas kondukcijas tipa MHD ģeneratoru aprēķinu metožu aspekti pielietoti un pielāgoti maiņstrāvai, izmantojot transformatorshēmas pieeju un elektromagnētisko lauku skaitlisko aprēķinu iespējas ar galīgo elementu metodi. 3) Izstrādāta MHD ģeneratora aprēķina metode, izmantojot integrālā formā uzrakstītus magnetohidrodinamikas vienādojumus; veikts abu izstrādāto metožu salīdzinājums. 4) Piedāvāts risinājums pētāmā MHD ģeneratora šķidra metāla brīvās virsmas elektromagnētiskai stabilizācijai. Praktiskā nozīme 1) Izstrādāta automatizēta aprēķina programma ar atgriezenisko saiti “Visual Basic for Applications” vidē MHD ģeneratora parametru aprēķinam, kas ievēro arī enkura reakciju. 2) Izstrādātās metodes var tikt izmantotas turpmāko šāda veida maiņstrāvas MHD ģeneratoru projektēšanā un optimizācijā. Aizstāvāmās tēzes 1) Ar termoakustisku dzinēju piedzenams maiņstrāvas magnetohidrodinamiskais ģenerators ar šķidra nātrija darba ķermeni ir spējīgs ģenerēt elektrisko enerģiju. 2) Izstrādātās MHD ģeneratora parametru matemātiskās aprēķina metodes ir pielietojamas pētāmās elektriskās mašīnas darba režīmu novērtēšanai.


Izmantotā programmatūra un metodes MHD ģeneratora magnētiskā lauka skaitliskie aprēķini veidoti ar programmu „Quickfield”. Aprēķina automatizācija ar atgriezenisko saiti ir veikta ar “ActiveField” tehnoloģiju, izmantojot “Visual Basic for Applications” (VBA) programmēšanas valodu, “Excel Macros” vidē. Arī šķidrajā metālā inducētās izplūdušās elektriskās strāvas matemātiskai attēlošanai izmantota „Quickfield” vide izmantojot elektriskā lauka režīmu. Ar kompleksā mainīgā pieeju veiktais nātrija strāvas un elektriskā potenciāla sadalījuma aprēķins veikts “Matlab” vidē. “SpaceTRIPS” iekārtas eksperimentu mērījumu rezultātu apstrāde galvenokārt veikta programmā “Origin PRO”. Darbā biežāk lietotie apzīmējumi un saīsinājumi MHD – magnetohidrodinamiskais (ģenerators) TAc – termoakustiskais (dzinējs) LUFI – Latvijas Universitātes Fizikas Institūts SpaceTRIPS – abreviatūra no “Space Thermoacoustic Radio-Isotopic Power System” Autora personīgais ieguldījums Autors bija atbildīgs par termoakustiskā dzinēja un MHD ģeneratora prototipa izstrādi. Koordinēja tā izgatavošanu, montāžu, pats piedalījās iekārtas salikšanā, kā arī izgatavošanas laikā cieši sadarbojās ar iekārtas konstruktoriem no Francijas, pastāvīgi konsultējoties saistībā ar iekārtas izbūvi, lai prototips tiktu izstrādāts atbilstoši projektētāju rasējumiem. Līdz ar to, autors neuzdod par saviem franču konstruktoru biroja “SERAS” izstrādātos “SpaceTRIPS” iekārtas izgatavošanas rasējumus. Tomēr iekārtas izstrādes gaitā autors bija spiests vairākkārt ieviest arī pats savus jaunievedumus, jaunus mezglus un izmaiņas sākotnējā dizainā. Kā vienu no spilgtām ilustrācijām teiktajam var norādīt reālā termoakustiskā kontūra topoloģijas izveidi. 1.1. attēlā ir parādīta rasējumos projektētā iekārta ar kompakti saliektām skaņas caurulēm, kā arī autora reāli izgatavotā kontūra stilizēta T-veida ģeometrija ar nolūku vienkāršot un atvieglot izgatavošanu un mērsistēmas organizēšanu. Pilnīgā autora pārziņā bija visu eksperimentu plānošana, sagatavošana, veikšana, datu apstrāde un rezultātu interpretēšana. Arī aprēķinu veikšana, izmantojot izstrādātās metodes, un rezultātu analīze bija autora pārziņā. Pilnībā autora radīts koncepts un dizains bija pludiņu eksperimenti, kā arī kompresora un skaļruņu iekārtas šķidra metāla virsmas stabilizācijas eksperimentiem. Disertācijā aprakstītais autora paveiktais darbs ir tikai viena daļa no liela mēroga, starptautiska zinātniskā projekta ar nosaukumu “SpaceTRIPS”. Kā jebkurā tehnoloģiskā projektā, prototipēšana parasti ir iteratīvs process, ar katru nākamo iterāciju uzlabojot iepriekšējo. Tādēļ jau darba sākotnējā stadijā netika uzstādīts mērķis uzreiz izgatavot 10 nevainojami strādājošu iekārtu, atbilstošu 1.1. paragrāfā aprakstītajiem labvēlīgākajiem darba apstākļiem. Darba gaitā autors ir konstatējis iekārtas trūkumus, kurus būtu jānovērš, projektējot līdzīgas konstrukcijas. Līdz ar to, var teikt, ka projekts un disertācija veltīti tam, lai tālākā nākotnē būtu iespējams realizēt konkurētspējīgu elektrisko mašīnu, kas dotajā stadijā (uz disertācijas pabeigšanas brīdi) tāda nebūt vēl nav. No tā izriet, ka reālistiskais plāns pie kā autors darba izstrādes gaitā pieturējās, bija nelielā apmērā eksperimentāli izpētīt un pārbaudīt iekārtas pirmreizējā prototipa darbību. Tāpat arī apgūt iekārtas un tās projektēšanas īpatnības, kā arī saprast kādi uzlabojumi varētu būt veicami turpmākajos eksperimentos vai arī būvējot nākošo prototip


—-------------------------------------------------------------------------------------------------------------

Promocijas darbs ir ugunsgrēka situācijas, kas rodas gaisa kuģa (GK) aviācijas negadījumā, modeļa izpēte, izvērtējot pasažieru izdzīvošanas iespējas un evakuācijas procesu. Izskatot pasažieru izdzīvošanas jautājumu aviācijas negadījumā lidostas atbildības rajonā, jāņem vērā divi galvenie aspekti:


1) cik ilgu laiku pasažieri var atrasties degošā lidmašīnā, ņemot vērā laiku, kas nepieciešams, lai glābtu visus pasažierus; tas ir laiks līdz brīdim, kad iet bojā pirmais cilvēks;

2) cik ātri no lidmašīnas var evakuēt visus pasažierus, izmantojot mūsdienīgus līdzekļus un tehnoloģijas, kas ir pieejamas civilajai aviācijai: borta un virszemes avārijas un glābšanas iekārtas, ekipāžas un avārijas un glābšanas dienestu personāla kvalifikācija. Matemātiskā modelēšana, kas ļauj skaitliski izvērtēt dažādus notikumu attīstības scenārijus, dod iespēju apzināt un salīdzināt kritisko apstākļu attīstības dinamiku degošas lidmašīnas salonā, bīstamības līmeni un iespējamo pasažieru bojāeju dažādās situācijās, noteikt no ugunsdrošības viedokļa īpaši bīstamos gaisa kuģu tipus un aviācijas kompānijas. Aviācijas negadījumu izmeklēšanas prakses analīze rāda, ka ar precizitāti, kas pieļaujama šā izmēģinājuma robežās, skaitlisko nozīmi kritisko apstākļu koeficientam degošas lidmašīnas salonā pieļauts noteikt ar eksperimentālās aprēķināšanas metodes palīdzību. Nosakot aviācijas negadījumu bīstamības līmeni, jāizvērtē avārijas situācijas faktoru ietekmi uz cilvēku. Ar šādiem uzdevumiem var saskarties ekspertu un apdrošināšanas organizācijas, kā arī kompāniju īpašnieki. Lai izvērtētu bīstamības līmeni, nepieciešami dati par aviācijas negadījumu sekām, cietušo skaitu, ekonomiskajiem zaudējumiem. Iespēja izdzīvot aviācijas negadījumā ar pēcavārijas ugunsgrēku ir zemāka nekā situācijā, ja ugunsgrēks notiek civilās celtniecības objektos. Izstrādātā modeļa ieviešana ļauj skaitliski aprēķināt ugunsgrēka bīstamības līmeni aviācijas negadījumā, balstoties uz piedāvāto metodi, apstrādājot statistiskos datus. GK avārijas situācijā ir svarīgas pasažieru evakuācijas iespējas, kas atkarīgas no rezerves avārijas izeju skaita, laika, kas nepieciešams to sagatavošanai darbam utt.

Rīgas Tehniskajā universitātē ieguvis profesionālo maģistra grādu aviācijas transporta specialitātē. Strādājis RTU Nesagraujošo testēšanas metožu laboratorijā par pētnieku, veicot materiālu kontroli ar vizuālajām un nesagraujošajām metodēm. Šobrīd ir TTS “LNK Industries” Tehniskās kontroles nodaļas nesagraujošo testēšanas metožu augstākā kvalifikācijas līmeņa speciālists.


—-------------------------------------------------------------------------------------------------------------

OCP sintēzes mērogošana, fāzes veidošanās kinētikas pētījumi un sintēzes attīstības gaitas (LT-α-TCP => OCP) in silico modeļa izveide Pēc tīras fāzes OCP iegūšanas no LT-α-TCP (OCP1, istabas temperatūrā, 24 h laikā) nākamais solis bija optimizēt sintēzes parametrus un iegūt lielāku produkta iznākumu. LT-αTCP hidrolīzes sintēzes metode tika palielināta simtkārtēji (100 mg → 1g → 10 g). Sintēzes tehnoloģijas mērogošanas optimizācijas procesā tika sekots līdzi diviem papildu aspektiem – fāzes veidošanās kinētikai no LT-α-TCP līdz OCP un in silico modeļa izstrādei OCP sintēzes posmu raksturošanai. OCP sintēzes mērogošana Iegūtie rezultāti parādīja, ka pie nemainīgas prekursoru šķidrās/cietās fāzes attiecības OCP sintēzes laiks palielinās līdz ar izejas LT-α-TCP daudzumu. Desmitkārtējā palielinājumā OCP fāze tika iegūta pēc 72 h (OCP2, 1 g), savukārt simtkārtējā palielinājumā – pēc 180 h (OCP3, 10 g). XRD difrakcijas ainās detektēti raksturīgie OCP triklīnās struktūras maksimumi: zema leņķa maksimums (100) pie 2θ = 4,7° un maksimumu ((200) un (010)) dublets pie 2θ = 9,4° un 2θ = 9,7° (4. A att.) [23, 53]. Tāpat kā sākotnējā (OCP1, 100 mg) sintēzes līmenī, XRD maksimumi apgabalā no 2θ = 25 līdz 2θ = 35° nav labi izšķirami [20]. OCP2 un OCP3 FTIR spektros (4. B att.) P-O ν3 stiepšanās vibrācijām, kas liecina par OCP fāzi, atbilst visintensīvākās absorbcijas joslas pie 1300–1000 cm−1 .

OCP3 (10 g) sintēzē tika novērota detalizēta OCP fāzes veidošanās gaita atkarībā no laika. Kopējais sintēzes laiks bija 180 h, un visu sintēzes laiku tika kontrolēts pH. Sintēzes monitoringa laikā uzmanība tika pievērsta visu klātesošo fāžu XRD maksimumiem un reakcijas vides pH svārstībām. Lai vizualizētu pakāpenisku kristālisko fāžu pāreju no LT-α-TCP kā sākotnējās fāzes uz LT-α-TCP, DCPD un OCP maisījumu un visbeidzot – tīru OCP fāzi, tika izmantotas XRD ainas (5. att.) [54, 55]. XRD ainās atzīmēti maksimumi pie 2θ = 4,7°, 2θ = 9,4° un 2θ = 9,7° 2θ, kas atbilst OCP triklīnai struktūrai, 2θ = 11,7°, 2θ = 20,9° un 2θ = 29,2°, kas atbilst DCPD monoklīnai struktūrai, un 2θ = 12,1°, 2θ = 22,1° un 2θ = 22,9°, kas atbilst LT-αTCP monoklīnai struktūrai.

Lai pārbaudītu, vai mērogotā tehnoloģija ietekmē OCP citosaderību, OCP3 sintēzes starpprodukti un galaprodukti tika pakļauti tiešam kontaktam ar cilvēka kaulu mezenhimālajām cilmes šūnām (hBMSC), un rezultāti tika salīdzināti ar OCP1 un OCP2 (7. A att.). Kontrolei tika izmantotas šūnas, kas kultivētas uz polistirola šūnu kultivēšanas plates bez CaP pulvera paraugiem. Rezultāti liecina, ka šūnu metaboliskā aktivitāte ir > 80 %. Tas apliecina, ka gadījumā, ja tehnoloģija tiktu mērogota uz vēl lielākiem apjomiem, nelieli starpproduktu piemaisījumi, kā arī galaprodukti būtu droši kaulaudu šūnām. Vizuālā analīze, izmantojot imūnfluorescences krāsošanu, kuras mērķis ir parādīt šūnu morfoloģiju, liecina par iespējamu CaP daļiņu internalizāciju hBMSC šūnās, kas pakļautas tiešam kontaktam ar pulveriem (7. B att.)


—-------------------------------------------------------------------------------------------------------------

Skolotāja un valsts mijiedarbības pedagoģiskā analīze
20. gadsimta beigās un 21. gadsimta sākumā Eiropas valstu ekonomiskā un politiskā tuvināšanās ietekmē arī izglītību un zinātni. Latvijas kultūru, zinātni un izglītību īpaši ietekmē sadarbības paplašināšanās un padziļināšanās ar Eiropas Savienības valstīm. Latvijas Universitātei, kā zinātnes, kultūras un izglītības centram, ar Eiropas valstīm ir īpaša, daudzveidīga un plaša sadarbība pedagoģijā. Īpašu vietu ieņem skolotāju un augstskolu mācībspēku sadarbība ar Vācijas, Francijas, Spānijas u. c. valstu universitātēm. Tas nodrošina demokratizācijas procesu intensitāti mācību iestādēs. Kopš Latvijas atjaunotās neatkarības pirmajiem gadiem LU pedagoģijas zinātnieki, akadēmiskie mācībspēki, doktoranti un maģistranti ir smēlušies pieredzi Hamburgas, Tībingenas, Frankfurtes pie Mainas, Hildesheimas universitātēs. Pofesori Ginters Bēme, Jozefs Helds, Dīters Šulcs Latvijas maģistrantiem, doktorantiem un skolotājiem sistemātiski lasījuši lekcijas jau no 1988. gada. Šī sadarbība spilgti parādīja racionālisma un emocionālās inteliģences vienotības paraugstundu. Kolēģi no Eiropas universitātēm ir patiesi internacionālisti, toleranti pret citādi domājošiem un spējīgi iejusties, izprast un atbalstīt citu zinātniskos pētījumus un akadēmiskās darbības pieredzi. Sadarbība ir sekmējusi skolotāju uzskatu un rīcības maiņu no autoritārās pedagoģijas paņēmienu lietošanas uz līdztiesīgu aktīvu sadarbību ar skolēniem, vecākiem un sabiedrību. Reliģijas filozofs Martīns Būbers (1878–1965) augstu novērtējis sadarbību, kas mūsdienās ir īpaši nozīmīga, “skolotājs→skolēns→vecāki” komunikācijas un darbības vienotībā. “Sadarbībā ir iespējams radīt, atrast, atklāt. Attiecība ir savstarpējība. Mans Tu iedarbojas uz mani tāpat, kā es iedarbojos uz to. Mūsu skolēni mūs veido, mūsu darbi būvē mūs.” (Būbers, 2010) Demokrātijas apstākļos skolu audzinošajai videi sabiedrības ietekmē, bērnu dienu un jaunības gadu pieredzei ir nenovērtējama ietekme uz personības nobriešanu un pašpieredzes veidošanos. Mūsdienu jaunās paaudzes pieredzes veidošanās ir balstīta uz paaudžu vērtību pārmantojamību, humānisma nostiprināšanos, garīgo ietekmi starp paaudzēm un vienaudžiem. Visā pasaulē mūsdienās skolotāju personības un darbības problēmas ir izgājušas ārpus pedagoģijas. Tās kļuvušas par sociālu problēmu, jo nevienam nav noslēpums, ka no skolotāju darba kvalitātes ir atkarīga arī sabiedrības kvalitāte. Leipcigas Universitātes profesors D. Šulcs uzskata, ka ir sešas pamatproblēmas, kas visu sabiedrību iesaista skolas dzīves darbības apspriešanā: 1) Vācijā katrs skolēns 13 skolas gados sastopas ar 77 skolotājiem; 2) skolēni, likumsakarīgi, katru dienu runā par skolotājiem un šo sarunu satura spektrs ir ļoti daudzveidīgs; 3) vecāki bieži salīdzina savu bērnu skolu ar to skolu, ko paši apmeklējuši, aizmirstot par izmaiņām sabiedrībā; 4) bieži sociālie apstākļi nosaka, ka skolēni mājās ir ar vecvecākiem, un tad laika atstarpe ir vēl lielāka un skolotāja tēls ir vēl atšķirīgāks; 5) valsts skolotājā saskata ekonomisko izdevumu faktoru, un šie izdevumi grūti uzskaitāmi un aprēķināmi tagadnē, no iegūtā produkta viedokļa. Izdevumi skolai, augstskolai, skolotājiem ir ieguldījums nākotnē; 6) skolotāji tiek vērtēti ik dienas, un veidojas ne sevišķi precīzs tēls: skolotājam “daudz brīva laika” (dienā mazāk nekā 8 mācību stundas), aizmirstot par nepieciešamību gatavoties stundām, labot skolēnu darbus, tikšanos ar vecākiem, labākās pieredzes apguvi (Schulz, 2007). Skolotāja darbība un tās problēmu analīze ir nozīmīga Latvijā. Valsts un skolotāju attiecību vēsturiskā analīze norāda uz pretrunām starp valsti un skolotāja profesionālo darbību. Piemēram, prasību izvirzīšana skolotāja darba produktivitātei, neveicot pedagoģiskās darbības analīzi. Aizspriedumiem pret skolotāja profesiju vai darbību valstī reizēm ir politisks raksturs. Šādas parādības vēsturiskā realitātē ir veidojušās, piemēram, 1905.–1907. gada revolūcijas laikā, kad skolotājus arestēja, izsūtīja trimdā un arī nošāva, jo cīņā pret nevienlīdzību bija iesaistījušies arī progresīvie skolotāji. Tas pats notika, mainoties okupācijas varām, kad daudzi skolotāji tika deportēti, atbrīvoti no darba 1940., 1941., 1945. gadā. Bez skolotāju aktīvas līdzdalības valsts lietās nav iedomājams progress. Tagad skolai tiek izvirzītas augstas prasības audzināšanā un mācīšanā, lai uzlabotu sabiedrības kvalitāti, bet skolotāja profesijas prestižs vēl aizvien ir zems. Valsts bezmaksas izglītība ir sasniegta gadsimtu gaitā. Plašas izglītības iespējas ir svarīgs nosacījums demokrātijas pastāvēšanai. Mūsdienās skolotāja tēls sabiedrībā mainās, ne vienmēr pozitīvi, nemitīgi paplašinās tā funkcijas. Skolotājs mūsdienās ir zināšanu treneris, bērnu uzraugs, izklaidētājs, sociālais terapeits, kam jāsaved kārtībā tas, ko nav veikusi ģimene. Valsts ierēdņi diktē, kā skolotājam jāstrādā, kāds saturs ir jāliek izglītības un audzināšanas pamatā. Tajā pašā laikā skola kļūst patstāvīgāka, pieaug tās atbildība par bērnu un jauniešu mācīšanos un audzināšanu. “Izglītības iestāžu patstāvība veicina jaunradi. Komisija [UNESCO starptautiskā komisija par izglītību 21. gadsimtam] atbalsta plašu izglītības sistēmas demokratizāciju, kas balstīta skolu patstāvībā”, raksta Ž. Delors (Delors, 2001). Lai veiktu savas funkcijas, skolotājam pašattīstāma brīva griba strādāt un prasme ieviest inovācijas sabiedrībā. Skolotājs atbild valstij par mācīšanās un audzināšanas kvalitāti un kopā ar katru bērnu atbild par viņa līdzsvarotas attīstības sekmēšanu. Tāpēc katram skolotājam brīvības, patstāvības un atbildības izjūtas par savas pedagoģiskās darbības radošu procesu un rezultātu ir nozīmīgs pedagoģisks nosacījums. 21. gadsimta pirmajā desmitgadē RPIVA Pedagoģijas zinātniskais institūts veica vairākus pētījumus par skolotājiem. Viens no tiem – par brīvības, patstāvības un atbildības izjūtu – tika veikts arī skolotāju un vecāku mērķgrupās kopā ar Jelgavas Izglītības pārvaldi. Pētījumā piedalījās reģiona četru skolu 120 skolotāji un 82 vecāki. Audzināšanas vispārējs mērķis ir humāna personība, kuras pamatā ir brīvības, patstāvības un atbildības vienība, kas veidojas un attīstās darbībā. Šāds audzināšanas mērķis realizējas demokrātiskā sabiedrībā, kurā augstākā vērtība ir rūpes par cilvēku, viņa labklājību. Brīvs cilvēks neierobežo citu cilvēku brīvību. Autoritārisms, vardarbība un piespiešana ir tie ārējie apstākļi, kas neveicina humānas personības veidošanos. Bet ir arī iekšējie faktori – vāja griba, bezmērķīga dzīves darbība, kas traucē humānas personības attīstību. Tikai brīvs skolotājs var audzināt brīvu skolēnu. Cilvēks nekad nav brīvs no apstākļiem, no vides, no normām, bet viņš ir spējīgs paust savu attieksmi. Mūsdienu humānisti cilvēku vērtē pēc viņa iespējām un spējām brīvi, patstāvīgi un atbildīgi veidot savu attieksmi un uzvedību. Tieši brīvības spēja ārējo pieņemt par iekšējā likumu jeb “likumu sevī” integrē cilvēku kā veselumu veidot humānas attieksmes. Tas nodrošina pozitīvu saskarsmi un sadarbību sociālā vidē. Sociālo pieredzi bērns sāk apgūt, ar pirmo kliedzienu ienākot šai pasaulē, ģimene liek pamatus gan saskarsmei, gan sadarbībai. Sabiedriskās audzināšanas smagumu uzņemas skola, kā visatbildīgākā audzināšanas iestāde valstī. Brīvības sākas tur, kur ir izvēles iespējas. Brīvība ir cilvēka spējas un iespējas domāt, izvēlēties sev optimālu darbības un uzvedības variantu atbilstoši savām un sabiedrības vajadzībām. Ir iekšējā un ārējā brīvība. Iekšēji brīvs cilvēks ir autonoms, tas izpaužas viņa patstāvībā un atbildībā neatkarīgi no ārējās vides un apstākļiem. Brīvs cilvēks patstāvīgi izvēlas savus dzīves darbības mērķus, līdzekļus un ir atbildīgs par pieņemtajiem lēmumiem. Skolēns brīvību apgūst no vecākiem un skolotājiem.

—-------------------------------------------------------------------------------------------------------------

Militārisms ir valsts politika, kurai raksturīga intensīva bruņošanās, lai stiprinātu militāro potenciālu agresijai pret citām valstīm, kā arī ideoloģija, kas attaisno militāra spēka lietošanu attiecībā pret citām valstīm.
Tas var būt arī politiskais režīms, kurā noteicošā loma ir bruņotajiem spēkiem un militārrūpnieciskajam kompleksam vai militāro ideālu un noskaņojuma pārmērīga ietekme sabiedrībā.
Militārisms ir bijis nozīmīgs daudzu tautu imperiālistisko vai ekspansionistisko ideoloģiju elements vēstures gaitā.
Krievijai ir sena militārisma vēsture, kas turpinās līdz pat šai dienai, tās pamatā ir vēlme aizsargāt savu rietumu robežu, kurai nav dabisku buferzonu. Pēc Pētera I reformām Krievija kļuva par vienu no Eiropas lielvarām politiskās un militārās varas ziņā. Imperatora laikā Krievija turpināja teritoriālo ekspansiju Sibīrijā, Kaukāzā un Austrumeiropā, galu galā iekarojot lielu daļu Polijas—Lietuvas kopvalsts.
Impērijas valdīšanas beigas 1917. gadā nozīmēja dažu teritoriju zaudēšanu pēc Brestļitovskas līguma noslēgšanas, taču lielu daļu no tām pēc tam ātri atguva Padomju Savienība, tostarp tādos notikumos kā Polijas sadalīšana un Baltijas valstu okupācija 30. gadu beigās un 40. gados. Padomju ietekme savu kulmināciju sasniedza pēc Aukstā kara laikā, kad PSRS okupēja praktiski visu Austrumeiropu. Tas viss tika zaudēts līdz ar PSRS sabrukumu 1991. gadā.
Mūsdienu Krievija ir saglabājusi milzīgu ģeopolitisko ietekmi pēcpadomju valstīs. Krievijas pašreizējā politika (Vladimira Putina vadībā) ir vērsta uz to, lai atgūtu agrāk kontrolētās teritorijas, par ko liecina Krimas un citu Ukrainas teritoriju okupācija. Turklāt Krievija ir faktiski sagrābusi Baltkrieviju un izveidojusi tādas satelītvalstis kā Dienvidosetija un Abhāzija. Krievijas politika pēc 2014. gada tiek apzīmēta kā putinisms un rašisms.
Vairāki arābu—izraēliešu konflikti pēc Neatkarības deklarācijas pasludināšanas veicināja drošības un aizsardzības jautājumu izcelšanu politikā un pilsoniskajā sabiedrībā, kā rezultātā daudzi no bijušajiem Izraēlas augstākajiem militārajiem virsniekiem kļuva par vadošajiem politiķiem (Ichaks Rabins, Ariels Šarons).
—-------------------------------------------------------------------------------------------------------------

Korejas Tautas Demokrātiskā Republika, neoficiāli bieži saukta par Ziemeļkoreju, ir valsts Korejas pussalas ziemeļdaļā uz ziemeļiem no 38. paralēles. Ziemeļaustrumos robežojas ar Krievijas Federāciju, ziemeļos pa Amnokganas upi — ar Ķīnas Tautas Republiku, bet dienvidos — ar Korejas Republiku. No Dienvidkorejas Ziemeļkoreju atdala aptuveni 4 km plata Korejas Demilitarizētā zona. Lielākā daļa no iedzīvotājiem ir korejieši, kā arī ķīnieši (aptuveni 50 000) un japāņi (aptuveni 1800).
Korejas pussalu kontrolēja Korejas impērija, līdz to iekaroja un pēc Krievijas—Japānas kara 1905. gadā kolonizēja Japāna. 1945. gadā pēc Otrā pasaules kara pussala tika sadalīta divās zonās starp ASV un Padomju Savienību. 1948. gadā Ziemeļkoreja atteicās piedalīties Apvienoto Nāciju Organizācijas rīkotajās vēlēšanās. Tika izveidotas neatkarīgas valdības katrā no okupētajām teritorijām. Abas valstis pretendēja uz visu pussalu kā savu teritoriju, kas noveda pie Korejas kara 1950. gadā. Karš beidzās 1953. gadā, kad tika noslēgts pamiers. Oficiāli abas valstis joprojām karo viena ar otru, jo miera līgums netika parakstīts.
Korejas vēsture aptver vairākus gadu tūkstošus. Arheoloģiskie izrakumi rāda, ka pirmie Korejas pussalas iedzīvotāji šeit ienākuši agrajā akmens laikmetā (paleolītā). Pirmā Korejas valsts Gočosona saskaņā ar leģendu tika dibināta 2333. gadā p.m.ē.
No 1. gs. p.m.ē. līdz 7. gs. p.m.ē. pussalā valdīja trīs karaļvalstis — Kogurjo, Pekče un Silla. Sillas valstij 668. gadā izdevās apvienot lielāko daļu Korejas pussalas. Pēc Sillas sabrukuma 10. gadsimtā, Korjo dinastija (918—1392) pārņēma varu un deva nosaukumu valstij, no kura cēlies mūsdienu "Koreja".
1392. gadā dibinātā Čosonas dinastija (1392—1897) pastāvēja vairāk nekā 5 gadsimtus un atstāja ievērojamu iespaidu uz Korejas kultūru, valodu un sabiedrību.
1905. gadā Koreja kļuva par Japānas protektorātu, bet 1910. gadā tika anektēta kā Japānas Impērijas daļa.
1945. gadā Korejas pussalu no Japānas koloniālās okupācijas vienlaikus atbrīvoja ASV un PSRS. Ziemeļos no 38. paralēles japāņu karaspēks padevās PSRS, bet dienvidos — ASV. Šo pussalas sadalīšanu divās okupācijas zonās abas lielvalstis sākotnēji uztvēra kā pagaidu pasākumu, taču Aukstā kara sākums apturēja Korejas valsts atjaunošanu.
1948. gada maijā dienvidos no 38. paralēles ASV okupācijas zonā notika vēlēšanas un tika proklamēta Korejas republika. Par valsts vadītāju kļuva bijušais Vašingtonas Universitātes pasniedzējs I Sinmans. Tika postulēts, ka tā ir visas Korejas valdība, ar ko nevarēja samierināties pussalas ziemeļu daļā dominējošie komunisti (iedzīvotāju daļa, kas apdzīvoja PSRS okupācijas zonu, dienvidu vēlēšanās nepiedalījās). Kā atbilde uz dienviddaļā notiekošo 1948. gada vasarā ziemeļos no 38. paralēles notika Korejas Augstākās tautas sapulces vēlēšanas, kuru rezultātā 9. septembrī proklamēja Korejas Tautas Demokrātisko Republiku (KTDR) ar Kimu Irsenu vadībā.
Abas jaunizveidotās korejiešu valstis neatzina viena otras leģitimitāti un orientējās uz valsts apvienošanu ar spēka palīdzību, kas izraisīja Korejas karu. Miera līgums abu Koreju starpā joprojām nav noslēgts.
Pašlaik Ziemeļkoreja saglabā stingru autoritāru režīmu un izolāciju no pārējās pasaules.
Korejas Tautas Demokrātiskā Republika ir totalitāra diktatūra ar izteiktu vadoņa personības kultu. Pēc valsts dibinātāja un vadītāja Kima Irsena nāves, kurš 1994. gadā tika pasludināts par "mūžīgo prezidentu", valsts faktiskais vadītājs līdz 2011. gada beigām bija viņa dēls un mantinieks — Kims Čenirs, kas ieņēma Ziemeļkorejas Aizsardzības komitejas priekšsēdētāja amatu. Pašreizējais valsts vadītājs ir viņa jaunākais dēls Kims Čenuns.
Oficiāli valstī ir daudzpartiju sistēma, kuru veido 3 lielās partijas — Ziemeļkorejas Strādnieku partija (kuras "vadošā loma" fiksēta Konstitūcijā), Ziemeļkorejas Sociāldemokrātu partija un Debesu ceļa jauno draugu partija, — kuras kopā veido t. s. Tēvzemes Apvienošanas Demokrātisko Fronti. Parlaments — Augstākā tautas sapulce, — ir 678 deputāti, ievēlēti visas tautas balsošanā uz 5 gadiem. Par deputātu kandidātiem var balotēties tikai Tēvzemes Apvienošanas Demokrātiskās Frontes biedri.[nepieciešama atsauce]
Valsti pārvalda ministru kabinets (Negak), kuras locekļus (izņemot tautas armijas ministru) ievēl Augstākā tautas sapulce.
Ziemeļkoreja atrodas Āzijas austrumu daļā, Korejas pussalā. Valsti rietumos apskalo Dzeltenā jūra, bet austrumos Japāņu jūra. Tai ir pieeja Korejas līcim. Ziemeļos tā robežojas ar Ķīnu un Krieviju, dienvidos ar Dienvidkoreju. Valstī ir trīs kalnu grēdas — Hamhiongo, Tebeka un Kema. Kema kalnu grēda ir augstākais punkts Ziemeļkorejā (2744 m augsts). Valsts rietumu daļā atrodas zemienes.
Valstī ir daudz upju. Tās bieži pārplūst un rada nopietnus zaudējumus, piemēram, 2007. gada pavasara plūdi atstāja tūkstošiem cilvēku bez pajumtes. Garākā upe ir Amnokas upe.
Ziemeļkorejā ir sociālistiskā tipa saimniecība.[1] Kopš dibināšanas brīža pret Ziemeļkoreju pastāv rietumu lielvalstu noteiktas politiskas sankcijas un daļējs ekonomisks embargo.
Līdz PSRS sabrukumam Ziemeļkorejai pastāvēja tirdzniecība ar komunistiskā bloka valstīm, taču kopš 1990. gadu beigām vairs tikai dažas valstis pasaulē tirgojas ar šo valsti.[2] 2002. gadā Ziemeļkorejas ārējās tirdzniecības apgrozījums bija aptuveni 2,4 miljardi dolāru, no kuriem tirdzniecība ar Dienvidkoreju — 642 miljoni dolāru, Ķīnu — 550 miljoni dolāru, Japānu — 500 miljoni dolāru, ES — 250 miljoni dolāru, Krievija — 130 miljoni dolāru. Eksportē pamatā krāsainos metālus, antracītu un zvejniecības produkciju, bet importē naftu, naftas produktus, koksa ogles, minerālmēslojumu, pārtiku.
20 gadsimta 50.—60. gados Ziemeļkorejas ekonomika attīstījās ļoti strauji, valsts tika industrializēta, dzīves līmenis ievērojami pārsniedza kaimiņvalstu iedzīvotāju dzīves līmeni tādā mērā, ka, meklējot labākus dzīves apstākļus, daudzi Dienvidkorejas un Ķīnas Tautas Republikas iedzīvotāji centās nelegāli šķērsot robežu, lai apmestos uz dzīvi Ziemeļkorejā.[3] Pēc 1974. gada naftas cenu kāpuma saimniecība nokļuva zināmā stagnācijā, kas sevišķi akūta kļuva pēc PSRS sabrukuma 90. gadu sākumā.
Lauksaimniecībai derīga zeme no valsts teritorijas kopplatības ir aptuveni 20%, no kuriem aramzeme ir aptuveni 16%. Dominējošās lauksaimniecības kultūras ir sojas pupas, kokvilna, lini, tabaka, cukurbietes. Kā palīgnozares ir žeņšeņa un dārzeņu audzēšana, augļkopība. Lopkopībā dominē liellopu, cūku un putnkopība. Visai attīstīta ir zvejniecība. Lauksaimniecības īpatsvars veido 30% no IKP.
Kopš 2002. gada reformas lauksaimnieku kooperatīviem ir ļauts pārtapt par ģimeņu uzņēmumiem, valsts pārstājusi regulēt cenas lauksaimniecības produkcijai, ko lauksaimniecības kooperatīvi tirgo bez valsts tirdzniecības tīkla starpniecības.
Ziemeļkorejas rūpniecība sastāv no naftas pārstrādes, ķīmijas un tekstilrūpniecības. 2002. gadā rūpniecības īpatsvars IKP bija 34%.[4] Pēdējos 15—20 gados Ziemeļkorejas sabiedrība piedzīvojusi ievērojamas izmaiņas.
Tradicionālā valsts saimniecība — visai kariķēts padomju parauga modelis, — praktiski pārstājusi funkcionēt. Ražošana lielākajā daļā rūpniecības uzņēmumu apturēta vai ievērojami samazināta, bet kaut cik atbilstoši projektētajām jaudām funkcionē tikai vairs nedaudzi militārā kompleksa ražošanas uzņēmumi un tās rūpnīcas, kuras pilda kādus eksporta pasūtījumus par spīti ārējās tirdzniecības embargo radītajai blokādei.
Laikā no 1990. līdz 2010. gadam ražošanas līmenis samazinājies vismaz divas reizes, un jaunajā situācijā Ziemeļkorejas saimnieciskais centrs pārvietojies uz tirgiem, savukārt pati saimniecība kļuvusi mājamatnieciska: amatniecība un sīkražošana, darbs nelegālās vai puslegālās lauku saimniecībās, sīktirdzniecība.

—-------------------------------------------------------------------------------------------------------------

Parastā kukurūza[1] (Zea mays) ir graudzāļu dzimtas kultūraugs. Kukurūzu sāka kultivēt Vidusamerikā, no kurienes 1. gadu tūkstotī p.m.ē. tā strauji izplatījās visā Amerikā. Citur pasaulē tā sāka izplatīties pēc eiropiešu ierašanās Amerikā 16. gadsimtā. Kukurūzu audzē arī Latvijā, taču vēsā klimata dēļ raža ne vienmēr ienākas.[1]
2009. gadā kopējā kukurūzas raža pasaulē bija 819 702 399 tonnas. No kultūraugiem vēl vairāk tika ievāktas vienīgi cukurniedres. Visvairāk kukurūza tika izaudzēta Amerikas Savienotajās Valstīs.
Popkorns jeb plīsējkukurūza[1] (Zea mays everta) ir kukurūzas pasuga. Tās sēklas uzpūšas un pārplīst, kad tiek sakarsētas.
Popkorns pirmoreiz tika atklāts pirms vairākiem tūkstošiem gadu Gvatemalā. Tas ir viens no senākajiem kukurūzas veidiem: pierādījumi par popkorna eksistenci ir tikuši datēti ar 3600. gadu p.m.ē. Ņūmeksikā un vēl senāki — apmēram 4700. gadu p.m.ē. Peru. Ir daudzas metodes popkorna pagatavošanai. Lielās komerciālām vajadzībām izveidotās popkorna mašīnas izgudroja Čārlzs Kretors 19. gadsimta beigās. Pastāv iespēja pagatavot popkornu arī mājas apstākļos, piemēram, ievietojot mikroviļņu krāsnī fasēta popkorna paku.
Atkarībā no tā pagatavošanas veida, vairāki cilvēki uzskata to par veselīgu pārtikas produktu, savukārt citi to dažādu iemeslu dēļ par tādu neuzskata. Popkorns var tikt izmantots arī ne kā pārtikas produkts, piemēram, kā svētku rotājums vai iepakošanas materiāls.
—-------------------------------------------------------------------------------------------------------------

Augi, augu valsts (Plantae) ir viena no dzīvo organismu valstīm. Pēc augšanas formas augus sauc un iedala kokos, krūmos, liānās, lakstaugos, sūnās. Ir sauszemes augi un ūdens augi; daudzgadīgi, divgadīgi un viengadīgi augi.
Svarīgākās īpašības, ar kurām augi atšķiras no citiem organismiem, ir spēja baroties autotrofi, t. i., spēja sintezēt visas eksistencei nepieciešamās organiskās vielas no neorganiskajām, balstoties uz Saules gaismas enerģijas izmantošanu, kā arī augi ir ar cietiem šūnapvalkiem, kas izveidoti pārsvarā no celulozes. Augi veic fotosintēzi, kurā tiek sintezēta gandrīz visa biosfērai nepieciešamā organisko vielu biomasa, kā arī uzturēts dzīvībai nepieciešamais atmosfēras ķīmiskais sastāvs. Augi ir primārais pārtikas un enerģijas avots gandrīz visām pārējām dzīvības formām uz Zemes. Daži augi izmanto arī heterotrofo barošanos (saprofīti un parazīti). Ir zināmas apmēram 300 000 uz Zemes dzīvojošu augu sugas.
Tradicionāli augi tika iedalīti zemākajos un augstākajos augos. Pie augstākajiem augiem pieder sauszemes daudzšūnu augi ar attīstītu divdzimumu vairošanos. Pie zemākajiem augiem pieskaitīja aļģes, ķērpjus, sēnes, baktērijas un vīrusus. Izpētot tos šūnu un molekulārajā līmenī, tika konstatēts, ka vīrusi ir pilnīgi no visiem organismiem atšķirīga grupa, kurai ar augiem nav nekā kopēja. Pētot zemāko augu vienšūņus tika atklāts, ka zemākajiem vienšūņiem, atšķirībā no augstākajiem, nav kodola un visi šūnu organismi tika sadalīti prokariotos un eikariotos. Pie prokariotiem tika pieskaitītas visas baktērijas un zilaļģes. Augi tika definēti kā eikarioti. Salīdzinot fotosintezējošos augus ar sēnēm, tika konstatēts, ka atšķirība starp tiem ir ļoti liela un sēnes iedalīja atsevišķā valstī. Izpētot ķērpjus, konstatēja, ka tie nemaz nav organismi, bet organismu kopa, jeb precīzāk sēņu un aļģu simbioze. Tādā veidā zemāko augu grupā palika tikai aļģes. Tomēr, salīdzinot vienšūnu aļģes ar dzīvnieku valsts vienšūņiem, tika konstatēts, ka morfoloģiski tie ir ļoti līdzīgi un nav loģiski tos sadalīt atsevišķās valstīs. Tāpēc 19. gadsimtā vācu biologs Ernsts Hekels nolēma izveidot vēl vienu valsti — protistus, apvienojot tajā visus eikariotiskos vienšūņus. Tomēr nav īstas vienprātības, ko darīt ar daudzšūnu aļģēm un zemākajām sēnēm. Vieni tos pievieno protistiem, citi visus protistus sadala starp augiem, sēnēm un dzīvniekiem. Pārējie nevar īsti izšķirties par aļģu statusu. Ir sistemātiķi, kas pie augiem izdala zemāko augu grupu zaļās aļģes, kurām ir 2 nodalījumi mieturaļģes (Charophyta) un zaļaļģes (Chlorophyta).
Sauszemes augi ir autotrofi organismi, kas minerālvielas un ūdeni uzsūc pārsvarā no augsnes, bet fotosintēze notiek virs zemes. Tāpēc arī augu uzbūve ir pakārtota šiem abiem procesiem. Visvienkāršākie mūsdienu sauszemes augi ir sūnas, kaut tām vēl nav īstu sakņu, stumbra un lapu, bet sakņu funkcijas pilda rizoīdi — ķermeņa virsmas šūnu izaugumi. Stumbru un lapas aizvieto ložņājošs laponis. Pēc savas uzbūves un ekoloģijas sūnām ir līdzība ar aļģēm. Pārējiem augiem, jeb vasas augiem jau ir izveidojies stumbrs ar lapām, kā arī sazarotu sakņu sistēma. Vienkāršākie augi vairojas ar sporām, bet attīstītākie ar sēklām. Šīs īpatnības arī nosaka augu klasifikāciju.
----------------------------------------------------------------------------------------------------------------
Kulinārija (latīņu: culinarius — 'virtuves') jeb pavārmāksla ir ēdienu pagatavošanas māksla. Bieži vien ēdienu pagatavošanā tiek izmantota uguns, un ēdiens tiek cepts vai vārīts, bet daudzkārt bez tās var arī iztikt, piemēram, gatavojot salātus un citus aukstos ēdienus. Ēdiena gatavošanas speciālists ir pavārs, bet pavārmāksla ir arī izplatīts vaļasprieks. Ēdiena pagatavošanas paņēmienus apraksta receptēs, un nereti šīs receptes tālāk tiek apkopotas pavārgrāmatās.
—-------------------------------------------------------------------------------------------------------------
Ķērpji (latīņu: Lichenes) ir kompleksi simbiotiski organismi, kas ir izveidojušies aļģu un sēņu kopdzīves rezultātā. Tos veido asku sēnes ar zaļaļģēm vai zilaļģēm. Trīs ķērpju ģintīs ietilpst bazīdiju sēnes. Šie koporganismi ir ļoti stabili un vienoti kā morfoloģiski, tā fizioloģiski. Ķērpjos esošās aļģes sauc par gonīdijām. Daži pētnieki to neuzskata par simbiozi, bet par īpašu sēņu parazītisma veidu uz aļģēm: sēne uzsūc ūdeni un minerālvielas, bet aļģe sintezē ogļhidrātus. Vairāki pētnieki atraduši, ka ķērpju lapoņos ir arī baktērijas (Azotobacter), kas saista slāpekli. Botānikas nozari, kas pēta ķērpjus sauc par lihenoloģiju, pētniekus - par lihenologiem.
Tā kā ķērpjiem piemīt īpašības un pazīmes, kas raksturīgas gan sēnēm, gan aļģēm, gan tikai ķērpjiem, tās mēdz izdalīt atsevišķā nodalījumā[1] vai pieskaitīt sēņu (Fungus) valstij un klasificēt atbilstoši ķērpju laponī esošajai sēnei[2].
Ķērpju ķermenis (laponis) sastāv no divām komponentēm - sēnes un aļģes. Pēc anatomiskās uzbūves ķērpji ir ar homomero laponi, kurā aļģes vienmērīgi izkliedētas pa visu laponi, un ar heteromero laponi, kurā izšķir vairākas kārtas, piemēram, augšējā mizas kārta, gonīdiju kārta, serdes slānis un apakšējā mizas kārta. Vairums ķērpju ir pelēki, zaļi pelēki, brūngani, dzelteni, retāk balti vai melni. Pēc lapoņu veida ķērpjus iedala vairākās grupās:
Pirmķērpji — primitīvākie, tiem attiecības starp aļģi un sēni ir vēl ļoti nenoteiktas.
Pavedienķērpji — vairāk attīstīti.
Recekļa ķērpji — tiem sausā laikā plēvītes kļūst tumšas, cietas, bet slapjā — uzbriedušas.
Krevu ķērpjiem ir neliels, akmeņiem un koku stumbriem cieši pieguļošs laponis. Dažreiz laponis cieši saaug ar substrātu un virs tā var saskatīt tikai augļķermeņus, piemēram, rakstu ķērpjiem (Graphis scripta) u.c.
Lapu ķērpji atgādina vairāk vai mazāk dalītu līdzenu plātni, kas pieguļ substrātam un piestiprinājusies tam ar rizoīdiem. Uz priedēm, eglēm aug Pannello physodes, uz lapu kokiem — Pannello silicata, Pannello olivacea u.c. Ļoti bieži uz sienām, kokiem, kā arī uz akmeņiem aug spilgti dzeltenais sienas ķērpis (Xanthoria parietina).
Krūmu ķērpji atgādina vairāk vai mazāk zarotus krūmiņus. Šinī grupā ietilpst vairāki plaši izplatīti zemsedzes augi sausos priežu mežos: kladoniju ģints (Cladonia) sugas Cladonia rangiļerina, Cladonia sylvatica, Cladonia alpestris, arī Islandes ķērpis. Uz koku stumbriem aug epifīti - Ramallna un Usnea ģinšu ķērpji.
Ķērpji barojas ar organiskajām vielām, kuras iegūst no aļģes fotosintēzes procesā. Daļu organisko vielu sēņu hifas saņem saprofītiski no atmirušām aļģēm un iespējams, kādu daļu no organiskajām vielām ķērpis saņem no substrāta. Slāpekli ķērpju lapoņi ar zaļaļģēm iegūst no ūdens šķīdumiem un daļēji – amonija sāļu, glutamīna, glutamīnskābes un asparagīnskābes veidā no substrāta. Ļoti ātri noris slāpekļvielu uzņemšana un uzkrāšana, savukārt olbaltumvielu sintēze un šķelšanās noris lēni. Tas sekmē ķērpju labāku pielāgošanos nelabvēlīgiem vides apstākļiem. [3]
Fotosintēzes optimālā temperatūra +10°C līdz +25°C, taču fotosintēze var notikt arī – 5 °C līdz - 10°C un zemākās temperatūrās, pat - 25°C . Ķērpjiem fotosintēze var atjaunoties pēc to ilgstošas izžūšanas, šādi ķērpji atrodas anabiozē un tā ķērpji spēj izturēt nelabvēlīgus apstākļus. Ķērpjiem izžūstot, apstājas fotosintēze, bet elpošanas process turpinās, šī ir viena no ķērpju īpašībām, kas tiem ļauj pielāgoties ekstremāliem dzīves apstākļiem Arktikā un Antarktīdā. [3]
Ķērpju lapoņi minerālvielas uzņem ar nokrišņiem, bet mazāk no substrāta. Ķērpju lēnās augšanas dēļ minerālvielu patēriņš ir ļoti mazs var teikt pat niecīgs, kā arī viens no iemesliem ir tas, ka ķērpji vielas mēdz uzkrāt vairāk, nekā tās patērēt. No vienas puses, šāda ķērpju īpašība ir labvēlīga to eksistencei, bet no otras puses tai ir arī negatīva nozīme, jo tiek uzkrātas daudz kaitīgas vielas, kas kaitē gan ķērpjiem, gan tiem, kas tos izmanto barībā.[3]
Ķērpjiem ir trīs vairošanās veidi – dzimumiskā, bezdzimumiskā un veģetatīvā vairošanās. Ķērpjiem veidojas sporas bezdzimumvairošanās un dzimumvairošanās rezultātā. Jauns laponis sāk attīstīties aļģu šūnām satiekoties ar primāro sēņotni, kas parādās dīgstot sporām. Ir sastopamas atsevišķas ķērpju sugas, ka vairojas tikai vienā veidā – veģetatīvi (ar lapoņa gabaliņiem), kā arī ar īpašiem veģetatīviem veidojumiem – sorēdijām un izīdijām (matveida izaugumi).
Pasaulē pazīstamas apmēram 20 000 ķērpju sugas. Tās ir izplatītas uz visas zemeslodes no arktiskajiem tuksnešiem līdz tropu mežiem. Ir ķērpju sugas, kas aug ūdenī un jūru plūdmaiņu zonā. Ķērpji mēdz būt pionieru sugas, kas pirmās kolonizē jaunas dzīvotnes. Tie spēj augt uz dažādiem substrātiem, gan dabiskiem, gan mākslīgiem. Ķērpji aug visur - uz augsnes, kokiem, krūmiem, citiem augiem, uz koksnes dažādās tās sadalīšanās pakāpēs, uz akmeņiem, iežu atsegumiem, uz citiem ķērpjiem. Ķērpji dominē tādās fitocenozēs, kur citi augi nespēj augt, uz barības vielām nabadzīgiem substrātiem. Tie ir nozīmīgi augu segas veidotāji arktiskajās un augstkalnu tundrās, kur ir zemas temperatūras, daudz nokrišņu un liels gaisa mitrums. Boreālajos skujkoku mežos ķērpji var dominēt zemsedzē (piemēram, silos).
Ķērpji ir nozīmīgi vecu, sugām bagātu un cilvēku saimnieciskās darbības neskartu mežu indikatori. To daudzveidība un atsevišķas indikatorsugas noder vērtīgu mežu biotopu noteikšanai[5]. Tāpat ķērpji ir nozīmīga pelēko kāpu, sauso pļavu, iežu atsegumu un citu aizsargājamo biotopu līdzveidotāji.
Ķērpjus var izmantot arī gaisa piesārņojuma ilgstošas darbības noteikšanai. Tie ir jutīgi pret sēra dioksīdu, slāpekļa oksīdu, oglekļa dioksīdu, fluorogļūdeņražiem un citiem ķīmiskiem savienojumiem. Piesārņojums traucē ķērpju fotosintēzi, panīkst augļķermeņi. Palielinoties piesārņojumam, pirmie izzūd krūmu ķērpji, pēc tam – lapu un krevu ķērpji. Izturīgāki ir dzeltenais sienas ķērpis un fiscijas, kas sastopami, piemēram, Rīgas centra apstādījumos[2].
Ķērpjus izsenis izmanto tautas medicīnā, piemēram Islandes cetrāriju, jeb Islandes ķērpi (Cetraria islandica). Tam piemīt baktericīdas, antiseptiskas, mīkstinošas un organismu spēcinošas īpašības. Bieži sastopamos ķērpjus (klijaino pseideverniju, rievaino parmēliju) var izmantot arī dziju krāsošanai. Atkarībā no izmantotā kodinātāja var iegūt dzeltenas, brūnas, pelēkas, zaļas krāsas dziju[2].
Dažas ķērpju sugas sauc par briežu ķērpjiem (Cladonia rangiferina, Cladonia sylvatica, Cladonia alpestris), jo tās veido ziemeļbriežu ganības Norvēģijā, Somijā un Krievijā. Parasti ķērpju ganības, ko nograuzuši ziemeļbrieži, ataug 10—30 gadu laikā. Ķērpjus Evernia prunastri un Evernia furfuracea izmanto parfimērijā. No dažām ķērpju sugām, piemēram, Rocella linciarla, kas aug uz akmeņiem dienvidu jūru piekrastēs, iegūst lakmusu un krāsvielas. No ķērpju cietes — lihenīna var iegūt alkoholu. Iegūst arī antibiotiskas vielas, piemēram, binānu - no Usnea hirta, Aleatoria ochroleuca un Cladonia deformis.
Augļu dārzos un ogulāju stādījumos epifītiskie ķērpji bojā koka mizu, apgrūtina gāzu apmaiņu caur mizu, un noder par mitekli dažādiem kaitēkļiem. Tie veicina mitruma saglabāšanos uz stumbra un līdz ar to sekmē koku saslimšanu ar sēņu slimībām. Tāpēc tos iesaka apkarot kaļķojot vai ar citiem ķīmiskiem preparātiem.
—-------------------------------------------------------------------------------------------------------------
Zirgs jeb mājas zirgs iir liels zīdītājs, piederošs vienai no septiņām Equus ģints mūsdienu sugām. Pie zirgiem pieder arī ēzelis, kulans un zebras. Zirgu tēviņu latviešu valodā sauc par ērzeli, mātīti par ķēvi un dzimumbriedumu nesasniegušu īpatni par kumeļu.
Zirgam ilgu laiku ir bijusi ļoti nozīmīga loma gan transportēšanā (tas izmantots jāšanai, kā arī kaujas ratu, pastu ratu, kariešu un pat īpašu tauvu laivu vilkšanai), gan lauksaimniecībā (kā aramzirgs), gan arī pārtikā. Visbiežāk kā aptuvenais zirga pieradināšanas laiks tiek minēts 2000. g.p.m.ē. Tas arī ir laiks, kad zirgs pirmo reizi tiek pieminēts kā pārvietošanās līdzeklis. Līdz pat 20. gadsimta vidum zirgi tika intensīvi un plaši izmantoti karadarbībā, un, kaut arī zirgi mūsu dienās aizstāti ar tehniku un mašīnām, vēl joprojām ir valstis, kuras ir saglabājušas zirgu karaspēka daļas, šādu daļu un karavīru apzīmēšanai lieto tādus jēdzienus kā kavalērija un kavalērists.
Salīdzinot ar zināšanām par citu dzīvnieku attīstību, mūsu zināšanas par zirga izcelsmi ir pietiekami bagātīgas — evolūcijas teorijas speciālisti var droši runāt gan par zirgu dzimtas vissenākajiem pārstāvjiem hirakotērijiem (Hyracotherium) jeb eohipiem (Eohippus), kas dzīvojuši pirms ~ 55 miljoniem gadu, gan arī par savvaļas ekvīdiem zirgiem.
Šo daudzo miljonu gadu laikā zirgi ir daudz mainījušies. Piemēram, dabiskās atlases rezultātā agrīno zirgu priekšteču kāju pirksti no 4 reducēti līdz 3 un tad līdz 1, kas savukārt pārtapis par nagu, kādu to pazīstam mūsdienu zirgveidīgajiem. Zirgi pieder pie nepārnadžu kārtas, to tuvākie radinieki ir tapiri un degunradži. (pārnadžiem — cūkām, govīm un aitām nagi veidojušies no 2 pirkstiem.)
Paliekas no diviem malējiem pirkstiem zirgam saglabājušās vēl šobaltdien — aizmetņi jeb t.s. „kastaņi” kāju iekšpusē un spalvu kušķos aizmugurē virs naga. Evolūcijas biologs Stīvens Džejs Gūlds savā 1983. g. izdotajā darbā Hen's Teeth and Horse's Toes kā reti sastopamus piemērus minējis mūsdienu zirgus ar īstiem „liekiem pirkstiem” — interesanti, ka arī šādi nelieli atavismi norāda uz zirgu seno izcelsmi un attīstību.
Dabā zirgi ir plēsīgo zvēru laupījums. Tādēļ viņos mīt dabiska tieksme bēgt no briesmām. Ja zirgam nebūs, kur bēgt, lai aizstāvētos, tie cīnīsies. Zirgam, izvairoties no plēsoņām, ir attīstījusies unikāla redze. Acis atrodas galvas sānu plaknēs — katra acs uztver atšķirīgu vizuālo informāciju, bet apziņā veidojas kopīgs redzes tēls gandrīz 360 grādu leņķī. Tā ganoties zirgs spēj pārraudzīt plašu teritoriju. Katrai acij ir gandrīz 180 grādu redzamības leņķis, tomēr zirgam veidojas divi aklie punkti — neliels priekšpusē un lielāks aizmugurē. Zirgs nevar saskatīt lietas, kas atrodas tuvu purnam, tomēr šis laukums nav pārāk liels, jo abu acu vizuālais tēls noteiktā attālumā no purna pārklājas. Aizmugures aklais laukums ir lielāks, bet arī noteiktā attālumā no zirga abu acu uztvertā informācija pārklājas. Tādēļ zirgi ļoti sargā savu aizmuguri. Nav ieteicams zirgam klusējot tuvoties no aizmugures, jo zirgs var izbīties un, neredzot objektu, kas tuvojas, var iespert. Zirgi viegli izbīstas un jātnieku drošības dēļ tie būtu pienācīgi jāiepazīstina ar svešiem objektiem un neierastām situācijām.
Zirgi dzīvo ģimenēs un viņu dzīves vide ir pārsvarā ganības, zālāji, ar zāli apauguši krūmāji. Šīs grupas vai bari parasti sastāv no viena pieauguša ērzeļa, viņa harēma (~ 10 ķēvēm) un jaunajiem pēcnācējiem. Līdzko jaunās vīriešu kārtas atvases sasniedz vairošanās vecumu un izrāda pirmos mēģinājumus aplecināt kādu no ķēvēm vai mēroties spēkiem ar bara vadoni, pēdējais tos parasti izdzen no bara, un jaunajiem ērzeļiem neatliek nekas cits, kā nošķirties un izveidot savu „vecpuišu bandu”.
Kad ērzelis ir sasniedzis 7 līdz 8 gadu vecumu, viņš ir pietiekami pieaudzis, lai „iemantotu savā īpašumā” kādu ķēvi, un, ja viņš ir gana stiprs un veiksmīgs, jaunais ērzelis drīz kļūst par „ģimenes vadoni”, t.i., viņam nu jau ir savs "harēms", ko veido citam ērzelim atņemtās ķēves. Parasti ērzeļi atņem no citiem harēmiem sava vecuma ķēves, kas visbiežāk ir vecā ērzeļa meitas, kuras arī pašas ļoti labprāt maina baru. Vērojot zirgu ģimenes ir pierādījies, ka pirmās ķēves, kuras ērzelis ir ieguvis kļūstot pieaudzis, ir tam ļoti uzticīgas, un nemaz tik vienkārši sevi neļauj aizvest nepazīstamam ērzelim. Toties jaunās ķēves pie pirmās izdevības pamet tēva baru.
Alfa ķēve nosaka virzienu, kādā ģimenes ganāmpulks pārvietojas, bet ērzelis noslēdz gājienu, uzraugot apkārtni, vai baram netuvojas briesmas. Nesen zinātnieki secinājuši, ka zirgu starpā valda sava veida demokrātija. Piemēram, ja lielākā daļa ganāmpulka izrāda vēlmi apstāties un ieturēt maltīti, pārējais bars piemērojas šai vairākuma vēlmei.
Senākie avoti par zirgu pieradināšanu ir datēti ar 3000. g.p.m.ē. un nāk no Centrālās Āzijas. Pastāv dažādas teorijas par pieradināšanas laiku un vietu. Metodiska un zinātniska zirgkopība mūsdienu Latvijas teritorijā sākās XIX gs., kad pirmo šķirnes zirgaudzētavu Ēdolē 1847. gadā izveidoja brīvkungs fon Bērs.
Ierasti zirgu pārvietošanās veidi ir šādi:
Soļojot trīs zirga kājas atrodas pie zemes un viena pacelta gaisā. Soļojošs zirgs pirmo pacels priekškāju, tad tās pašas puses pakaļkāju, tad atkal otras puses priekškāju un kā pēdējo — tās puses pakaļkāju. Lai liktu stāvošam zirgam sākt soļot, jātniekam ar papēžiem viegli jāpiespiež zirga sānos un jāatspriego pavadas.
Rikšojot zemei vienlaikus pieskaras 2 zirga kājas — priekškāja un pretējās puses pakaļkāja (nereti sauktas par „diagonālēm”). [..] Lai soļojošam zirgam liktu sākt rikšot, jāsaīsina pavadas un stingrāk jāpiespiež kājas. Pastāv divu veidu rikši — vienkāršie un atvieglotie. Pirmajā gadījumā jātnieks vienkārši sēž sedlos un ļaujas zirga kustībām. Otrajā gadījumā jātnieks zirgam „piepalīdz”, katrā trešajā zirga solī mazliet paceļoties no sedliem.
Lēkšojot zirga priekškāja un pretējā pakaļkāja vienlaikus piesitas zemei, bet atlikušās divas kājas skar zemi atsevišķi. Lēkšojošs zirgs vispirms pieskaras zemei ar vienu priekškāju, tad seko īss mirklis aiztures, tad zirgs piesit pie zemes pretējo pakaļkāju, tad pārējās divas. Ja pārvietojas taisni uz priekšu, nav lielas nozīmes, kura priekškāja (vai vadošā kāja) tiek likta pirmā. Jācenšas zirgu trenēt to darīt ar abām kājām pamīšus, pretējā gadījumā zirgs uztrenēs vienu pusi, bet ar otru lēkšos negribīgi un neveikli. Arēnā zirgam būtu jālēkšo, pirmo liekot iekšējo kāju. Pie strauja pagrieziena iekšējai (jeb pagrieziena centram tuvākai) kājai jābūt vadošai. Lai zirgu no rikšiem paceltu lēkšos ar pareizo kāju, jātniekam jāpāriet uz vienkāršajiem rikšiem, ārējā kāja jānovieto mazliet aiz sedlu vēderjostas un jāpiespiež zirga sāniem ar iekšējo kāju. Lai zirgu no aulēkšiem pārvestu uz lēkšiem, sedlos mazliet jāatliecas atpakaļ, ārējā kāja jānovieto aiz vēderjostas, ļaujot zirgam lēkšot ar pareizo kāju, un jāpievelk pavadas.
Auļi jeb aulēkši — šī gaita līdzīga lēkšiem, vienīgi kājas, kas kopā skāra zemi, tagad piesitas pie zemes atsevišķi (pakaļējās mazliet ātrāk par priekšējām). Arī auļos zirgam ir vadošā kāja. Tik strauji veicot pagriezienus ir vēl nozīmīgāk, ar kuru kāju zirgs to dara. Pagriezienā pa kreisi vadošajai jābūt kreisajai kājai, bet pa labi — labajai. Jo straujāks pagrieziens, jo vairāk zirgs nosvērsies uz sāniem. Zirgiem, ar kuriem parasti tiek auļots taisni uz priekšu, jātrenē likt vadībā abas kājas, jo citādi tādi zirgi var ciest no muskuļu nelīdzsvarotības un attiecīgi — grūtībām veikt pagriezienus uz vienu vai otru pusi. Lai paceltu zirgu auļos, jātniekam sedlos jāsasveras mazliet uz priekšu un viegli jāpiesit zirgam sānos.
Pie zirglietām — piederumiem, ar kuriem apseglo zirgu, — pieder iemaukti ar trenzi un pavadām, sedli jeb segli ar vēderjostu un kāpšļiem, “sviedrenes” jeb sviedru vai sedlu sedziņas un kāju aizsargi (jeb “nagafkas” / “nagavkas” — no krievu val.), trušādiņa skaustam vai aitādas polsteris (“numnahs”), ko liek zem sedliem, u.c. Iemauktiem, tāpat kā sedliem, ir dažādi veidi, formas, funkcijas un izmēri. Parasti zirglietas iespējams iegādāties pa daļām, tādējādi atrodot katram zirgam piemērotāko ekipējumu.
Iemaukti ir rīks no siksnām, ko uzmauc zirgam galvā un lieto zirga vadīšanai un kontrolei. Iemaukti parasti sastāv no:
pakauša siksnas, pieres siksnas, vaigu siksnas, ganašu siksnas, purna siksnas, un, iespējams, arī dalītā purna siksnas — flešas;
trenzes jeb trenža vai mutes dzelžiem;
un pavadām — iespējams, arī martingala pavadām.
Sedli jeb segli laikam ir pamanāmākais un noteikti lielākais zirga sedlošanas piederums, tomēr iespējams jāt arī uz neapsedlota zirga, līdzīgi, kā to darījuši senie Amerikas indiāņi. Mūsdienās vispopulārākie ir 3 veidu sedli:
konkūra (šie sedli radīti ātrumam un lēkšanai. Tie veidoti tā, lai jātnieks ērti varētu ieņemt puspiesēdi un vieglāk noturēt līdzsvaru; tiem ir uz priekšu vērsti atloki, lieli ceļu atbalsti un īsi kāpšļi);
iejādes (šie paredzēti iejādei, tādēļ radīti tā, lai demonstrējumu laikā no malas būtu labi pārskatāmas zirga kustības. Sedlos var dziļi iesēsties; tiem ir taisni atloki un gari kāpšļi);
universālie sedli (kas atbilst svarīgākajiem jāšanas veidiem un ar kuriem var gan trenēties ikdienā, gan arī lēkt vai piedalīties izjādēs. Sedliem ir nelieli ceļu atbalsti, bet atloki vērsti uz priekšu).
Grāmatās minēti arī kovboju sedli, dāmu sedli (uz kuriem līdz pagājušā gadsimta sākumam, gluži kā to rāda filmās, sievietes jāja garos brunčos ar abām kājām vienā pusē) u.c. Agrākos laikos sedlus izgatavoja seglinieks, un arī mūsdienās sedli ir gan nopērkami veikalā, gan arī individuāli pasūtāmi pie meistara. Sedlu iegāde vai izgatavošana nav lēta, kaut gan cenas, protams, atšķiras atkarībā no sedlu veida, materiāla un zīmola. Sedlus izgatavo gan no sintētiskiem materiāliem, gan arī no ļoti smalkas cūkādas vai citu dzīvnieku ādām.
Gan zirgam, gan jātniekam ir arī citi jāšanas un zirgkopības piederumi.
Pirmkārt jau jātnieka apģērbs, kas parasti sastāv no īpašām jāšanai paredzētām bikses, jātnieka zābakiem vai krāgām jeb stulmiem, aizsargķiveres, neslīdošiem cimdiem utt. Jāšanas laikā zirga papildus kontrolei jātnieks parasti izmanto steku. Sacensību vai parāžu laikā jātnieka tērps ir oficiālāks un elegantāks — tiek startēts jāšanas žaketē (retingotā), kokvilnas kreklā, vīriešiem — arī ar kaklasaiti, elastīgās (parasti — gaišās) galifē jāšanas biksēs, ar zīdu pārvilktā žokejcepurē u.tml.
Otrkārt, arī zirga apkopei jātniekam nepieciešams īpašs “ekipējums”. Piemēram — dažādu formu un materiālu susekļi (koka, plastmasas vai gumijas ar dabīgiem vai sintētiskiem sariem) zirga spalvas un krēpju sukāšanai un pat ķermeņa daļu masāžai. Īpaša un regulāra uzmanība jāveltī arī zirga nagu apkopei. Šim nolūkam saimniekam būs nepieciešams nagu āķis ar mazu suku, nazis, vīle un knaibļveida nagu pārbaudes instruments. Pie ikdienas zirglietām pieskaitāmi arī apauši jeb nakteņi, kas ir iemaukti bez laužņiem, izvedamās pavadas, ko lieto zirga vešanai pie rokas ārpus jāšanas laika, korda jeb horda, ko lieto treniņu laikā, lai zirgam liktu pārvietoties pa apli, zirgu segas, ko izmanto dažādiem nolūkiem (siltumam, pret kukaiņiem) utt. Zirga veselībai, labsajūtai un labam izskatam nereti nākas izmantot dažādas kopšanas līdzekļus ziežu, gelu un laku veidā.
Treškārt, pie zirglietām varētu pieskaitīt arī staļļa inventāru, ko saimnieks lieto zirga barošanai (siles, barības un ūdens trauki) vai mītnes uzturēšanai (rīki mēslu savākšanai) u.tml.
Ceturtkārt, citas zirglietas (zirglietu kopšanas līdzekļi — piemēram, sedlu ziedes, aksesuāri zirgam — gumijas krēpju frizēšanai, u.c.).
—-------------------------------------------------------------------------------------------------------------
Osmaņu impērija (osmaņu turku: دولت عليه عثمانيه (Devlet-i  liye-yi Osmâniyye) — 'Diženā osmaņu valsts'; turku: Osmanlı Devleti — 'Osmaņu valsts' un Osmanlı İmparatorluğu — 'Osmaņu impērija'), citur pazīstama arī kā Turku impērija, bija impērija, kas pastāvēja no 1299. līdz 1922. gadam. Impērija bija daudznacionāla un vairāku reliģiju turku pārvaldīta monarhija, kas tās varas zenītā (16.—17. gadsimtā) aptvēra gandrīz visus Eiropas dienvidaustrumus, Tuvos Austrumus un Ziemeļāfriku, stiepjoties no Gibraltāra šauruma (1553. gadā pat no Ziemeļāfrikas Atlantijas piekrastes aiz Gibraltāra) rietumos līdz Kaspijas jūrai un Persijas jūras līcim austrumos; no Austrijas pierobežas, Slovākijas un Ukrainas iekšējiem rajoniem ziemeļos līdz Sudānai un Jemenai dienvidos. Impērija bija starptautisko attiecību centrā starp austrumu un rietumu pasaulēm vairāk kā sešus gadsimtus (skat. Osmaņu impērijas pārvaldīto teritoriju saraksts).
Impērija sešus gadsimtus bija Austrumu un Rietumu savstarpējo attiecību centrā. Tās varas virsotnēs, Osmaņu impērija aptvēra 29 provinces (vilājetus) un vasaļvalstis: Krimu, Moldāviju, Transilvāniju un Valāhiju. Iekarojot Konstantinopoli 1453. gadā, Osmaņu impērija kļuva par islāma pēcteci iepriekšējām Vidusjūras reģiona lielvarām — Romas un Bizantijas impērijām. To ņemot vērā, Osmaņi uzskatīja sevi par romiešu un islāma tradīciju turpinātājiem un, līdz ar to par "universālās impērijas" valdniekiem, kas "apvienoja kultūras".[3]
Osmaņu impērijas vēsture aptver vairāk kā sešus gadsimtus ilgu laiku posmu, un visi oriģinālie avoti par impērijas attiecībām ar citām varām atrodami Osmaņu arhīvā, kur apkopota 39 nāciju vēsture. Agrāk impērijas vēsturi galvenokārt atspoguļoja ar Osmaņu armijas uzvarām vai zaudējumiem kaujās. Vēlāk pētījumi aptvēra vairākas tēmas, kur ietvertas tādas nozares kā iedzīvotāju skaita izaugsme vai kritums, impērijas ekonomiskās darbības analīze un tās ietekme uz impērijas stagnāciju un vēlāko sabrukumu.
Šajā apskatā ietverta Osmaņu impērijas vēstures analīze no politiskā un militārā skatu punkta; atsevišķos rakstos ietverta sociāli ekonomisko rādītāju analīze, kas iedalīta divos periodos: paplašināšanās periods un modernizācijas periods.


----------------------------------------------------------------------------------------------------------------
Pārtika ir produkti, ko cilvēki izmanto uzturā. Pārtikas produktus pēc izcelsmes iedala dzīvnieku un augu izcelsmes produktos. Par augu izcelsmes produktiem uzskata arī sēnes. Uzturlīdzekļi sastāv no uzturvielām — vitamīniem, taukiem, ogļhidrātiem, mikroelementiem, olbaltumvielām.
Cilvēka uztura pamatā ir sabalansēts pārtikas produktu patēriņš, kas nodrošina visas nepieciešamās uzturvielas. Nepareiza pārtikas izvēle vai uztura nesabalansētība var izraisīt dažādas veselības problēmas, piemēram, aptaukošanos, diabētu, sirds un asinsvadu slimības vai nepietiekamu uzturvielu daudzumu, piemēram, vitamīnu un minerālvielu trūkumu.
Pārtikas rūpniecība ietver visu procesu, sākot no lauksaimniecības un lopkopības līdz pārtikas apstrādei, iepakošanai un izplatīšanai. Tajā pašā laikā, pieaugot sabiedrības interesei par veselīgu dzīvesveidu un ilgtspējību, pieprasījums pēc bioloģiskās pārtikas, bezglutēna un veģetāro produktu klāsta arvien palielinās. Globāli pieaug arī bažas par pārtikas drošību un piegādes ķēžu stabilitāti, īpaši klimata pārmaiņu, pārtikas izšķērdēšanas un pārapdzīvotības kontekstā.
----------------------------------------------------------------------------------------------------------------


Maize ir karstumā apstrādāts pārtikas produkts, ko gatavo no miltiem un ūdens, parasti pievienojot arī sāli un raugu. Maize dažādās formās jau no agrīniem laikiem ir bijusi viens no nozīmīgākajiem pārtikas produktiem. Maiznieka arods ir viens no vecākajiem amatiem pasaulē.[1] Viena no pasaulē izplatītākajām maizēm ir baltmaize, kuras galvenā sastāvdaļa ir kviešu milti. Baltijas valstīs, Austrumeiropā, Vācijā un Skandināvijā izplatīta ir arī rudzu maize. Tālajos Austrumos līdz Otrajam pasaules karam maize uzturā tika lietota ļoti reti, jo tur pamatēdiens vienmēr ir bijuši rīsi. Piemēram, Japānā maizes rūpniecība sāka attīstīties tikai pēc kara.


Latviešu valodā vārds „maize” cēlies no baltu pirmvalodas *maiž-, kas, notiekot patskaņu mijai, veidojies no pirmbaltu *miež-, no kā latviešu valodā radies vārds „mieži”, bet lietuviešu valodā miežis. Pirmbaltu *miež- savukārt nācis no indoeiropiešu *meyǵ-, kas, iespējams, radies no saknes *mē- („pļaut, griezt”), kas pārveidojās par *mey-, kuram pievienoja *ǵ, kas baltu pirmvalodā pārveidojās par *ž, bet latviešu valodā tālāk par *z. Pie radniecīgiem vārdiem citās valodās minami senprūšu mayse („mieži”) (16. gadsimta avotā kļūdaini uzrakstīts kā wayse) un senīru maiz- („sēt”).
Maizes pirmsākumi meklējami jau akmens laikmetā. Maizes klaipi un maizītes ir atrastas seno ēģiptiešu kapenēs. Britu muzejā ēģiptiešu galerijā ir apskatāms maizes klaips, kas veidots un cepts pirms 5000 gadiem.[1] Tur ir redzami arī kviešu graudi, kas auguši faraonu valdīšanas laikā. Kviešu graudi ir atrasti izrakumos, kur pirms 8000 gadiem bija plaukstošas cilvēku apmetnes.[1]
Sākotnēji maizi, iespējams, cepa no ūdenī iejauktiem saberztiem graudiem. Šāda neraudzēta maize bija nozīmīgs pārtikas produkts daudzām senajām civilizācijām. Arī raudzētu maizi visticamākais sāka gatavot aizvēsturiskos laikos — uz ilgāku laiku atstāta mīkla būtu uzrūgusi, jo rauga sporas ir plaši izplatītas un sastopamas arī uz labības graudiem. Citas senas maizes raudzēšanas metodes, kuras aprakstījis Plīnijs Vecākais, bija alus putu pievienošana mīklai vai (reģionos, kur dzēra vīnu) pastu no miltiem un saspaidītām vīnogām, kas sākušas rūgt. Tomēr izplatītākā metode bija ieraugam izmantot mīklu, kas palikusi pāri no iepriekšējās cepšanas reizes.
Gan raudzēta, gan neraudzēta maize vairākas reizes ir pieminēta Bībelē. Senajiem grieķiem un romiešiem maize bija pamatēdiens, un viņi daudz diskutēja, kura maize — baltmaize vai rupjmaize — ir vislabākā. Tieši romieši bija tie, kas ievērojami uzlaboja maizes cepšanas kvalitāti.[5] Lai iegūtu smalkākus miltus, viņi izmantoja sietu, savukārt maizes cepšanai bija divu veidu krāsnis. Viena bija liela ķieģeļu krāsns, kas līdzīga bišu stropam, bet otra bija neliela, uz trim kājām virs uguns novietota krāsniņa.[5]
Viduslaikos normaņu pilīs bija izbūvētas lielas krāsnis, kur cepa maizi visiem pils iemītniekiem. Labības maiņa ļāva iegūt labāku ražu. Lai ātrāk iegūtu miltus maizes cepšanai, labības lauku tuvumā tika izbūvētas vējdzirnavas un ūdens dzirnavas. 11. un 12. gadsimtā sāka veidoties pirmās lielās viduslaiku pilsētas, kurās attīstījās tirdzniecība, tostarp arī maizes pārdošana.
Maizes nozīmi vēsture gaitā apliecina arī Franču revolūcijas laikā esošie nemieri maizes trūkuma dēļ.
Sākotnēji senlatvieši uzturā lietoja neraudzētu maizi, ko cepa plakanu miltu plāceņu veidā, taču ap 12. gadsimtu to nomainīja jau raudzēta maize. Sākumā maizi cepa mājas apstākļos, bet pirmās primitīvās maizes ceptuves Latvijas pilsētās sāka veidoties 14.—15. gadsimtā, kad, attīstoties tirdzniecībai un pieaugot pilsētnieku skaitam, pieauga arī pieprasījums pēc maizes. Ceptuves strādāja visu diennakti, un tajās kā cepēji galvenokārt strādāja vīrieši. Pieaugot maiznieku popularitātei, sāka veidoties pirmās maiznieku biedrības jeb cunftes. Pirmie maiznieka amata statūti izstrādāti 1235. gadā, bet biedrības ģerbonis gadu vēlāk — 1236. gadā. Izcepto maizi pārdeva īpašos maizes veikalos vai tirgū, taču tas bija jādara maizniekmeistara zeļļiem vai mācekļiem, jo, sākot ar 1392. gadu, maiznieku cunftes statūti aizliedza to darīt pašam meistaram.
Maizes rūpniecība Latvijā uzplauka 20. gadsimta 20. un 30. gados. Gan pilsētās, gan laukos darbojās liels skaits privāto maizes ceptuvju, no kurām lielākajās darbs jau bija mehanizēts. Lielākās pārmaiņas maizniecības nozari skāra 1940. gadā, kad pēc Latvijas okupācijas jaunā padomju vara nacionalizēja privāto īpašnieku maizes un miltu ražošanas uzņēmumus. Turklāt daudzi no uzņēmumiem Otrā pasaules kara laikā tika izpostīti. Pēc kara maizes cepējiem bija jāpārorientējas no tradicionālās klona maizes cepšanas uz veidņu maizes cepšanu, kas bija lētāka un prasīja mazāk miltu. Pie tradicionālajām maizes cepšanas tehnoloģijām maiznieki lēnām sāka atkal atgriezties 20. gadsimta astoņdesmitajos gados. Īpaši izceļami Alberta Blumberga nopelni tradicionālās rudzu saldskābmaizes un rudzu maizes cepšanas tehnoloģijas atjaunošanā.[7]
2005. gadā Aglonā atklāts Aglonas maizes muzejs, kurā iespējams apskatīt senos graudu apstrādes un maizes cepšanas rīkus, kā arī uzzināt par tradicionālās maizniecības tradīcijām Latgalē un piedalīties tradicionālās maizes cepšanā.[8]
2009. gadā tradicionālā latviešu rudzu rupjmaize iekļauta Latvijas kultūras kanonā kā viena no 99 izcilākajām un ievērojamākajām latviešu tautas kultūras vērtībām.[9] 2014. gada 8. janvārī Eiropas Komisija apstiprināja ar cukuru vai miltu plaucēšanu saldinātā rupjmaizes paveida — salinātās rudzu rupjmaizes — iekļaušanu Eiropas Savienības pārtikas kvalitātes shēmā „Produkti ar garantētām tradicionālām īpatnībām.”
Visvienkāršāko maizes izstrādājumu pamata sastāvdaļas ir milti, raugs, ūdens un sāls. Milti kā galvenā un vissvarīgākā izejviela visvairāk ietekmē gatavās maizes īpašības. Maizi visbiežāk cep no kviešu, rudzu, miežu miltiem, tomēr izmanto arī citu graudu miltus. Mēdz arī sajaukt kviešu miltus ar citiem miltiem, piemēram, rudzu miltiem, no kā cep dažādas rudzu-kviešu maizes. Ūdens vai kāds cits šķidrums ir otra nozīmīgākā sastāvdaļa mīklas veidošanā. Tas ļauj mīklu samīcīt viendabīgā masā, kā arī padara to mīkstāku un elastīgāku. Izmantotais šķidruma daudzums atkarīgs no receptūras. Kviešu mīklā parasti tās 55—65 daļas ūdens uz 100 daļām kviešu miltu, bet rudzu mīklā nedaudz vairāk — 75 daļas ūdens uz 100 daļām rudzu miltu.
Bieži izmanto arī sāli, kura daudzums atkarīgs no tā, vai mīklai ir pievienotas papildu izejvielas, piemēram, ja kviešu mīklai ir pievienots margarīns, cukurs, piens, rozīnes vai citas piedevas, tad sāls jāpievieno mazāk — 0,8—1,2% no miltiem. Ja kviešu mīkla ir gatavota tikai no pamatsastāvdaļām, sālim ir lielāka tehnoloģiskā nozīmē, un tas jau jāpievieno 1,5—2% no miltiem. Ja sāli pievieno par daudz, tas kavē mīklas rūgšanu, padara mīklu mitru, grūti mīcāmu un ar nepatīkami sāļu garšu. Lai izceptu raudzētu maizi, kviešu maizei noteikti vajadzīgs arī raugs, bet rudzu maizei — ieraugs, kas darbojas kā bioloģiskais irdinātājs. Mīklas raudzēšana padara to apjomīgāku, poraināku un mīkstāku, savukārt neraudzētai maizei raksturīga plakana forma. Maizes izstrādājumu uzlabošanai un daudzveidīgākai to klāsta iegūšanai mīklai var pievienot arī dažādas citas papildu sastāvdaļas, piemēram, saldvielas (visbiežāk medu, cukuru vai iesalu), taukvielas, olas, pienu, kā arī dažādus garšaugus un garšvielas.
Maizei kā ātrbojīgam pārtikas produktam ļoti svarīga ir pareiza uzglabāšana, lai tā pēc iespējas ilgāk saglabātos svaiga un kvalitatīva. Sākotnēji maizi nevarēja uzglabāt ilgāk kā vienu vai divas nedēļas, un pat tad tai nebija ļoti augstas patēriņa īpašības — tā bija cieta, sausa un saziedējusi. Lai padarītu maizi garšīgāku, to kaltēja sausiņos, mērcēja pienā vai citādāk mitrināja un atkārtoti sildīja. Attīstoties maizes cepšanas tehnoloģijām un pilnveidojoties to receptūrām, tika meklēti veidi, kā padarīt maizi ilgāk uzglabājamu, tomēr tas lielākoties izdevās vien uz maizes tradicionālo īpašību rēķina.
Viens no šādiem veidiem bija maizes klaipa virsmu apstrādāšana ar vielām, kas kavēja maizes mitruma zudumu un sakalšanu, piemēram, senlatvieši maizi iezieda ar cūku taukiem, Senajā Ēģiptē maizes virsmu ierīvēja ar ķiplokiem, bet Senajā Romā — ar sīpoliem, tomēr tas maizei deva attiecīgo piegaršu un smaržas piejaukumu. Risinājums, kas vismazāk ietekmēja maizes īpašības, bija uzlabot maizes iesaiņojumu, sākot no lina drānā kopā ar ķiplokiem iesietiem miltu plāceņiem Senajā Ēģiptē, maizes ietīšanu blīvā maisiņā, vēlāk arī ieziestā papīrā, līdz pat mūsdienu konservu kārbām un daudzslāņainiem iesaiņojumiem, kas paredzēti maizes uzglabāšanai ekstremālos apstākļos (kosmosā, zem ūdens un kalnos).
Maizi uzglabājot 15—25 °C temperatūrā pirmās sacietēšanas pazīmes parādās jau aptuveni pēc 10—12 stundām. Pēc izcepšanas mitrums maizes garozā ir ap 5—10%, bet mīkstumā — ap 40—45%. Maizes uzglabāšanas laikā notiek ūdens pārvietošanās no maizes mīkstuma uz garozu, padarot to mīkstāku un elastīgāku, tomēr no garozas virsmas ūdens arī iztvaiko. Iztvaikošanas dēļ maize pakāpeniski sāk zaudēt mitrumu un garoza pēc ilgākas maizes uzglabāšanas laika jau kļūst sausa un trausla, būtiski mainās arī maizes smarža un garša.[11]
Mitruma zudums gan nav vienīgais maizes sacietēšanas iemesls. Daudz lielāka ietekme ir maizē notiekošajām bioķīmiskajām un fizikālajām norisēm, piemēram, cietes retrogradācijai, cietes graudiņu savstarpējai mijiedarbībai, gēla struktūras veidošanās, mijiedarbojoties maizes cietei, olbaltumvielām un ūdenim vai mijiedarbība starp gliadīnu un glutenīnu cietes ķēdē.
Maizi galvenokārt izmanto kā pārtikas produktu. Bieži tas ir kā papildēdiens pie zupas vai citiem siltajiem ēdieniem. To var izmantot arī kā uzkodu, piemēram, sviestmaizi.
Kā jau pats nosaukums norāda, sviestmaižu pagatavošanā izmanto sviestu (bieži tiek aizstāts ar margarīnu). Papildus var pievienot gaļas šķēli, desu, sieru, tomātu un/vai citus pārtikas produktus.


Maizes nosaukumam daudzās ģermāņu valodās, tostarp angļu bread, skotu breid, vācu Brot, nīderlandiešu brood, dāņu un norvēģu brød, zviedru bröd un islandiešu brauð, iespējams, ir kopēja cilme, tomēr teorijas par to ir vairākas. Viena no tām ir, ka tas ir veidojies no pirmģermāņu *brautham, kas savukārt radies no pirmģermāņu *breuwan („raudzēt”), jo maizi pirms cepšanas parasti raudzēja. No *breuwa daudzās ģermāņu valodās veidojies apzīmējums raudzēšanai (angļu brew, vācu Brauen, senskandināvu brugga, senfrīzu briuwa, vidusnīderlandiešu brouwen, vecaugšvācu briuwan, u.c.).[3] Otra teorija ir, ka apzīmējums veidojies no pirmģermāņu *braudsmon- („gabali, daļiņas”), jo maizi cep no sīku graudu gabaliņu masas — miltiem. No *braudsmon- visdrīzāk radušies arī tādi ģermāņu valodu vārdi kā senaugšvācu brosma „drupata”, un senangļu breotan „salauzt gabalos”, kas mūsdienu angļu valodā pārveidojies par break.[4]
